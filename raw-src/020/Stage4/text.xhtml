<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
<title>Nagpur Ashram</title>
<link rel="stylesheet" type="text/css" href="css/style.css" />
</head>
<body>
<sub> </sub>
<p>
<br />
<strong>ಅಮೆರಿಕನ್ನಡದ</strong>
</p>
<p>
<strong>ಕವನಗಳು</strong>
</p>
<p>ಸಂಪಾದಕಿ</p>
<p>
<strong>
<em>ನಾಗಲಕ್ಷ್ಮೀ ಹರಿಹರೇಶ್ವರ</em>
</strong>
</p>
<p>
<sub> </sub>
<br />
<strong>ಮನದಾಳದ ಮಾತು..</strong>
</p>
<p><h೬>ಈಶಾನ್ಯ ಕನ್ನಡ ಸಮ್ಮೇಳನ ನಡೆದಾಗ ಹರಿಯವರ ತಲೆಯಲ್ಲಿ ಅಮೆರಿಕಾದಲ್ಲಿ ಒಂದು ಕನ್ನಡ ಪತ್ರಿಕೆಯ ಅವಶ್ಯಕತೆಯಿದೆ ಎಂಬ ಆಲೋಚನೆ ಹುಟ್ಟಿತು. ದೇಶದ ವಿವಿಧೆಡೆ ಇರುವ ಕನ್ನಡಿಗರನ್ನು ಒಂದುಗೂಡಿಸುವ ಕನ್ನಡ ಕಾರ್ಯಕ್ರಮದ ಕನ್ನಡದ ವಿಕ್ರಮವನ್ನು ಸಾಧಿಸುವ ಕನ್ನಡ ಸಾಹಿತ್ಯವನ್ನು ಪರಿಚಯಿಸುವ, ಕನ್ನಡ ಲೇಖಕರನ್ನು ಸೃಷ್ಟಿಸುವ ಕಾರ್ಯ ಇದಾಗಬೇಕಾದರೆ, ಇದು ಒಂದು ಸಾಹಿತ್ಯಕ ಪತ್ರಿಕೆಯಾಗಿರಲೇ ಬೇಕು ಎಂದು ಯೋಚಿಸಿದರು.ಈ ವೇಳೆಗೆ ಕನ್ನಡ ಸಂಘದ ಅಧ್ಯಕ್ಷರಾಗಿ, ಈಶಾನ್ಯ ಸಮ್ಮೇಳನದ ಸಂಪಾದಕರಾಗಿದ್ದುದರಿಂದ ಕನ್ನಡ ಸಂಘಗಳ, ಕನ್ನಡಾಸಕ್ತರ ಪರಿಚಯವಾಗಿತ್ತು. ಅವರುಗಳನ್ನೆಲ್ಲ ಮೊದಲು ಫೋನಿನಲ್ಲಿ ಸಂಪರ್ಕಿಸಿ ಮತ್ತೆ ಮುಖತಃ ಭೇಟಿಯಾಗಿ ತಮ್ಮ ಕನಸನ್ನು ಅವರೆಲ್ಲರೊಡನೆ ಹಂಚಿಕೊಂಡರು. ಅವರುಗಳ ಅಭಿಪ್ರಾಯ ತೆಗೆದುಕೊಂಡರು. ಒಟ್ಟಿನಲ್ಲಿ ಎಲ್ಲರೂ ಅಮೆರಿಕೆಯಲ್ಲಿ ಕನ್ನಡದ ಒಂದು ಪತ್ರಿಕೆ ಶುರು ಮಾಡಲು ಈಗ ಕಾಲ ಪಕ್ವವಾಗಿದೆ ಎಂದು ಅಭಿಪ್ರಾಯಪಟ್ಟರು, ಮತ್ತು ತಮ್ಮ ಶಕ್ತಿ ಮೀರಿ ಸಹಾಯ ಮಾಡುವೆವು ಎಂದು ಭರವಸೆ ಕೊಟ್ಟರು.ಈ ಎಲ್ಲ ಯೋಚನೆ, ಯೋಜನೆ, ಆಲೋಚನೆಗಳ ನಂತರ ಇದನ್ನು ಕಾರ್ಯರೂಪಕ್ಕೆ ತರುವುದು ಹೇಗೆ? ಮೊದಲನೆಯದಾಗಿ ಮುಖ್ಯವಾಗಿ ಲೇಖನಗಳ ಮುದ್ರಣ ಮತ್ತು ಪತ್ರಿಕೆಯ ಮುದ್ರಣ. ಅಂದು ಅಮೆರಿಕಾದಲ್ಲಿ ಮುದ್ರಣ ಸೌಕರ್ಯವಿದ್ದರೂ, ನಾವಿದ್ದ ಜಾಗದಲ್ಲಿ ಅದಕ್ಕೆ ಅವಕಾಶಗಳಿರಲಿಲ್ಲ. ಕನ್ನಡ ಅಕ್ಷರಗಳಂತೂ ಅಲ್ಲಿ ಮರೀಚಿಕೆಯಾಗಿತ್ತು. ಭಾರತಕ್ಕೆ ಕಳುಹಿಸಿ ಅಲ್ಲಿ ಮುದ್ರಿಸಿ ಅದನ್ನು ಅಮೆರಿಕಾಗೆ ತರಿಸಿಕೊಳ್ಳಬೇಕಾಗಿತ್ತು.</p>
<p>ಆಗ ಇನ್ನೂ ಕಂಪ್ಯೂಟರ್‍ನಲ್ಲಿ ಕನ್ನಡದ ಬಳಕೆ ಅಷ್ಟಾಗಿ ಇರಲಿಲ್ಲ. ನಾವು ಪತ್ರಿಕೆ ಶುರು ಮಾಡಬೇಕಾದರೆ ಪ್ರಿಂಟಿಂಗ್ ವ್ಯವಸ್ಥೆ ಬಗ್ಗೆ ಯೋಚಿಸಬೇಕಾಯಿತು. ಲೇಖನಗಳನ್ನು ತರಿಸಿಕೊಂಡು ಅದನ್ನು ಬೆಂಗಳೂರಿನಲ್ಲಿದ್ದ ಹರಿಯವರ ತಮ್ಮ ಶ್ರೀ ಸೀತಾರಾಮು ಅವರಿಗೆ ಕಳುಹಿಸಿ ಆ ಲೇಖನಗಳನ್ನು ಪ್ರಿಂಟ್ ಮಾಡಿಸಿ ಅಮೆರಿಕಾಗೆ ತರಿಸಿಕೊಂಡು ಕಟ್ ಅಂಡ್ ಪೇಸ್ಟ್ ಮಾಡಿ ಪ್ಲೇಟ್‍ಗಳನ್ನು ಮಾಡಿ ಅಲ್ಲಿಯ ಮುದ್ರಕರಿಗೆ ಕೊಟ್ಟರೆ ಮುದ್ರಿಸಿಕೊಡುತ್ತಿದ್ದರು. ಇದು ವಿಪರೀತ ಕೆಲಸವಾಗಿತ್ತು.</p>
</h೬>
<p>
<em>ಅಮೆರಿಕನ್ನಡದ ಕವನಗಳು/೪</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೫</em>
</p>
<p><h೬>ಮೊದಲನೇ ಸಂಚಿಕೆ ತರಲು ಇಷ್ಟೆಲ್ಲ ವ್ಯವಧಾನವಿರಲಿಲ್ಲ. ಮುದ್ರಣದ ಬಗ್ಗೆ ತಲೆ ಬಿಸಿಮಾಡಿಕೊಂಡಾಗ ನಮಗೆ ದೇವರಂತೆ ದೊರಕಿದ ವ್ಯಕ್ತಿ ಡಾ| ಜಯರಾಮ ಉಡುಪರವರು. ಶ್ರೀ ಜಯರಾಮ ಉಡುಪರು ಕ್ಯಾಲಿಗ್ರಾಫಿ ಬರಹದಲ್ಲಿ ನಿಪುಣರಾಗಿದ್ದರು. ಕನ್ನಡ ಅಕ್ಷರಗಳನ್ನು ಮುದ್ರಣಕ್ಕಿಂತ ಮುದ್ದಾಗಿ ಬರೆದವರು. ಜಯರಾಮ ಉಡುಪರು ಅಮೆರಿಕನ್ನಡದ ಸಾಕ್ಷಾತ್ಕಾರಕ್ಕೆ ತಮ್ಮ ಅಕ್ಷರಬ್ರಹ್ಮವನ್ನು ಸೃಷ್ಟಿಸಿಕೊಟ್ಟರು. ಅಮೆರಿಕನ್ನಡ ಮೊದಲ ಸಂಚಿಕೆ ಬರಲು ಡಾ| ಜಯರಾಮ ಉಡುಪರ ಸಾಹಸವೇ ಪತ್ರಿಕೆಯ ಉಗಮಕ್ಕೆ ನಾಂದಿಯಾಯಿತು. ಮೊದಲನೆ ಸಂಚಿಕೆ ಪೂರ್ತಿ ಶ್ರೀ ಜಯರಾಮ ಉಡುಪರ ಕೈಬರಹದಿಂದಲೇ ಕೂಡಿದೆ. ಅವರಿಗೆ ನಾವು ಎಷ್ಟು ವಂದಿಸಿದರೂ ಸಾಲದು.<strong> </strong>ನಮ್ಮ ಅಮೆರಿಕನ್ನಡಿಗರು ಕವನಿಸುವ ರೀತಿಯನ್ನೂ ನಾವು ಈ ಪತ್ರಿಕೆಯಲ್ಲಿ ಕಾಣಬಹುದು. ನವೋದಯ, ನವ್ಯ, ದಲಿತ, ಮುಕ್ತಕ ಇತ್ಯಾದಿ ಪ್ರಕಾರಗಳಲ್ಲಿ ಅವರ ಕಾವ್ಯಗುಣ ಚೆಲ್ಲುವರಿದಿದೆ. ಹೆಚ್ಚಿನ ಕವಿತೆಗಳು, ಅಲ್ಲಿಯ ಪರಿಸರ ಹಾಗೂ ಜೀವನವನ್ನು ಮಾರ್ಮಿಕವಾಗಿ ಚಿತ್ರಿಸುವಲ್ಲಿ ಯಶಸ್ವಿಯಾಗಿದೆ. ಹೀಗೆ ಕವನಿಸುವವರು ಇಂಜಿನಿಯರರೋ, ಡಾಕ್ಟರರೋ, ಉದ್ಯಮಿಗಳೋ ಆಗಿದ್ದವರು. ಸದಾಕಾಲ ಸಾಹಿತ್ಯ ಚಿಂತೆಯಲ್ಲಿ ತೊಡಗಿದವರಲ್ಲ ಎಂಬುದನ್ನು ನೆನೆದಿರಬೇಕು ಎಂದರೆ ಅನೇಕ ಕವಿಗಳನ್ನು ಕತೆಗಾರ-ನಾಟಕಕಾರರನ್ನು ಈ ಪತ್ರಿಕೆ ಸೃಷ್ಟಿಸಿದೆ. ಹೀಗೆ ಸುಮಾರು ೧೦ಂ-೧೫೦ ಜನ ಹೊಸ ಲೇಖಕರು ನಮ್ಮ ಸಾಹಿತ್ಯ ಕ್ಷೇತ್ರಕ್ಕೆ ದಾಖಲಾದುದು 'ಅಮೆರಿಕನ್ನಡ'ದ ಒಂದು ಸಾಧನೆಯೆನ್ನಬೇಕು. ಕನ್ನಡ ಬರೆಹಗಾರರಿಗೆ ಮಾಸ್ತಿಯವರು ಮಾಡಿದ ರೀತಿ ಹರಿಯವರು ಅಮೆರಿಕಾದಲ್ಲಿ ಈ ಕೆಲಸವನ್ನು ಮಾಡಿದರು.</p>
<p>ಈ ಪತ್ರಿಕೆಯ ಇನ್ನೊಂದು ದೊಡ್ಡ ಸಾಧನೆಯೆಂದರೆ ಅದರ ಕಂಪ್ಯೂಟರ್ ಕನ್ನಡ. ಪತ್ರಿಕೆಯ ಅಕ್ಷರಗಳು ಬಿಡಿಮೊಳೆಗಳಿಂದ ಮೂಡಿರದೇ, ಕಂಪ್ಯೂಟರನ್ನು ಬಳಸಿ ಮುದ್ರಿಸಲಾಗಿದೆ. ಎರಡೆರಡು ವಿನ್ಯಾಸಗಳಲ್ಲಿ! ಒಂದು ಕಸ್ತೂರಿ ರಂಗಾಚಾರ್ ಅವರ 'ಕಸ್ತೂರಿ ಲಿಪಿ' ಇನ್ನೊಂದು ವಿಶ್ವೇಶ್ವರ ದೀಕ್ಷಿತರ 'ಚಿತ್ರಗುಪ್ತ ಲಿಪಿ'. ಅಮೆರಿಕನ್ನಡದ ಮತ್ತೊಂದು ಮೈಲಿಗಲ್ಲು ಅಂದರೆ 'ಕನ್ನಡ ಕಂಪ್ಯೂಟರೀಕರಣ' 'ಅವಶ್ಯಕತೆ ಸೃಷ್ಟಿಯ ಮೂಲ' ಈ ಮಾತಿಗೆ ಅನುಗುಣವಾಗಿ ಅಮೆರಿಕನ್ನಡದ ಮೂರನೇ ಸಂಚಿಕೆಯಿಂದಲೇ ಕಂಪ್ಯೂಟರ್‍ನ್ನು ಬಳಸತೊಡಗಿತು. ಇದು ಒಂದು ಚಾರಿತ್ರಿಕ ಘಟನೆ. ಅಮೆರಿಕನ್ನಡದ ಅಗತ್ಯತೆಯನ್ನು ಕಂಡು ತಕ್ಷಣ ಕಾರ್ಯನಿರ್ವಹಿಸಿದ ಈ ಇಬ್ಬರೂ ಲಿಪಿಕಾರರಿಗೂ ನನ್ನ ವಂದನೆಗಳು. ಕನ್ನಡ ಕಂಪ್ಯೂಟರೀಕರಣ ಅಮೆರಿಕನ್ನಡದ ಮಹತ್ವದ ಕೊಡುಗೆ ಎಂದರೆ ಅತಿಶಯೋಕ್ತಿಯಲ್ಲ.</p>
<p>ನಂತರದ ದಿನಗಳಲ್ಲಿ ಶೇಷಾದ್ರಿ ವಾಸು ಹರಿಯವರೊಡನೆ ಚರ್ಚಿಸಿ 'ಬರಹ ಲಿಪಿ'ಯನ್ನು ಕಂಡುಹಿಡಿದರು. ಈ ಬರಹದಿಂದ ಅಮೆರಿಕನ್ನಡ ಮತ್ತಷ್ಟು ಉಜ್ವಲಗೊಂಡಿತು. ಬರಹದಲ್ಲಿ 'ಅಮೆರಿಕನ್ನಡ' ಎಂಬ ಹೆಸರಿನ ಒಂದು ಫಾಂಟ್‍ನ್ನು ಸೃಷ್ಟಿಸಿದರು. ಈ ಎಲ್ಲ ಕಾರ್ಯಗಳಿಗೆ ನಾವು ಬರಹ ವಾಸು ಎಂದೇ ಖ್ಯಾತರಾದ ಶೇಷಾದ್ರಿವಾಸು ಅವರಿಗೆ ಅಭಿನಂದನೆಯನ್ನು ಸಲ್ಲಿಸಲೇಬೇಕು.</p>
<p>ಅಮೆರಿಕದಲ್ಲಿ ಕನ್ನಡ ಸಾಹಿತ್ಯಕ ಪತ್ರಿಕೆಯೊಂದು ಆರಂಭಗೊಂಡು ಅದರ ನಿನಾದವನ್ನು ಎಲ್ಲ ಕಡೆ ಮೊಳಗಿಸಿತು. ಕನ್ನಡಿಗರೆಲ್ಲರೂ ತುಂಬಾ ಸಂತೋಷಪಟ್ಟರು. ಫೋನ್ ಮಾಡಿ ಕರೆದು, ಬರೆದು ತಿಳಿಸಿದರು ತಮ್ಮ ಮನದ ಅಭಿಪ್ರಾಯಗಳನ್ನು. ಬೆಂಗಳೂರಿನಲ್ಲಿ ಸುಧಾ ಪತ್ರಿಕೆ ಆರಂಭವಾದಾಗ ಆ ಗುರುವಾರದ ದಿನವನ್ನು ಕಾಯುತ್ತ ಪತ್ರಿಕೆ ಬಂದ ಕೂಡಲೇ ಮನೆಯವರೆಲ್ಲರೂ ತಾನು ಮೊದಲು ನಾನು ಮೊದಲು ಎಂದು ಪತ್ರಿಕೆಗಾಗಿ ಹಾತೊರೆಯುತ್ತಿದ್ದ ಹಾಗೆ ಅಮೆರಿಕಾದಲ್ಲಿ ಅಮೆರಿಕನ್ನಡ ಪತ್ರಿಕೆ ಬರುವನ್ನು ಆತುರದಿಂದ ನಿರೀಕ್ಷಿಸುತ್ತಿದ್ದರು.</p>
<p>ಟ್ರಾಯ್ ಮಿಷಿಗನ್‍ನಲ್ಲಿ 'ಅಮೆರಿಕನ್ನಡ' ಪತ್ರಿಕೆಯ ಪ್ರಥಮ ಸಂಚಿಕೆಯನ್ನು ಬಿಡುಗಡೆ ಮಾಡುವ ಕಾರ್ಯಕ್ರಮದಲ್ಲಿ ಶ್ರೀ ಮಾ. ಕೃಷ್ಣಪ್ಪ, ಫಾರ್ಮಿಂಗ್ಟನ್ ಹಿಲ್ಸ್, ಮಿಷಿಗನ್‍ನವರು ಉಪನ್ಯಾಸ ಮಾಡಿದರು. ಅವರ ಉಪನ್ಯಾಸದಲ್ಲಿ 'ಅಮೆರಿಕನ್ನಡ' ಪದ ಬಳಕೆಯ ಬಗ್ಗೆ ಮಾತನಾಡಿರುವ ಒಂದು ಸಂಕ್ಷಿಪ್ತ ರೂಪ ಇಲ್ಲಿದೆ ನೋಡಿ:</p>
<p>ಜುಲೈ ೨೮, ೧೯೮೪ ವಿದೇಶದಲ್ಲಿರುವ ನಮ್ಮೆಲ್ಲರಿಗೂ ಒಂದು ಅಪೂರ್ವವಾದ ವಿಶೇಷ ದಿನ. ಅಮೆರಿಕದಾದ್ಯಂತ ಭಾರತೀಯರಿಗೆ, ಅದರಲ್ಲೂ ಕನ್ನಡಿಗರಿಗೆ ಅತ್ಯಂತ ಉತ್ಸಾಹವನ್ನು ತರುವಂತಹ ಒಂದು ಮಾತು ಅನೇಕ ಕಡೆಗಳಲ್ಲಿ ಈಗ ಕೇಳಿಬರುತ್ತಿದೆ. ಅದೇ 'ಅಮೆರಿಕನ್ನಡ'. ಅದು, ಸುಮಾರು ಮೂವತ್ತು ಕೇಂದ್ರಗಳಲ್ಲಿ ಈ ದಿನ ಸಂಜೆ ಬೆಳಕಿಗೆ ಬರುತ್ತಿರುವ ಕನ್ನಡ ಪತ್ರಿಕೆಯ ಹೆಸರು.</p>
<p>'ಅಮೆರಿಕನ್ನಡ' ಹೆಸರು ಕೇಳಿದಾಗ ಏನೋ ಒಂದು ತೆರ ಅನ್ನಿಸಿತು: ''ಕೇಳುವುದಕ್ಕೆ ಎಷ್ಟು ಚೆನ್ನಾಗಿದೆ? ಎಷ್ಟು ಇಂಪಾಗಿದೆ?'' ಎಂಬ ಪ್ರಶ್ನೆ ಮನಸ್ಸಿಗೆ ಬಂತು. ಉತ್ತರವಾಗಿ ನನ್ನ ಮನಸ್ಸಿನ ಒಂದು ಭಾಗ ಹೇಳಿತು: ಸುಧಾ, ಕಸ್ತೂರಿ, ಮಲ್ಲಿಗೆ ಮುಂತಾಗಿ ಇದಕ್ಕಿಂತಲೂ ಹೆಚ್ಚು ಇಂಪಾಗಿರುವ ಹೆಸರುಗಳನ್ನು ಕೇಳಿದ್ದೇವೆ. 'ಅಮೆರಿಕನ್ನಡ' ಕಿವಿಗೆ ಅಷ್ಟು ಇಂಪಾಗಿಲ್ಲ...''</p>
<p>ತಕ್ಷಣವೇ ನನ್ನ ಮನಸ್ಸಿನ ಮತ್ತೊಂದು ಭಾಗವು ಭೀಮಾವೇಶದಿಂದ ಎದ್ದು ನಿಂತು ನನ್ನ ಮನಸ್ಸಿನ ಪರದೆಯ ಮೇಲೆ ದೊಡ್ಡ ಅಕ್ಷರಗಳಲ್ಲಿ ಮುದ್ರಿತವಾಗಿದ್ದ 'ಅಮೆರಿಕನ್ನಡ' ಹೆಸರಿನ ಕಡೆಗೆ ನೋಡತೊಡಗಿತು. ನಾನು ಚಿಕ್ಕಂದಿನಲ್ಲಿ ಕಲಿತಿದ್ದ</p>
</h೬>
<p>
<em>ಅಮೆರಿಕನ್ನಡದ ಕವನಗಳು/೬</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೭</em>
</p>
<p><h೬>ಕನ್ನಡ ವ್ಯಾಕರಣದ ಉಳಿದಿರುವ ಅಲ್ಪಜ್ಞಾನಶಕ್ತಿಯಿಂದ ಸರಸರ ಅದರ ಪದಚ್ಛೇದ ಮಾಡತೊಗಿತು. ರವಿ ಕಾಣದ್ದನ್ನು ಕವಿ ಕಂಡಂತೆ ಆ ಶಬ್ದದಲ್ಲಿ ಏನೇನನ್ನೋ ಕಾಣತೊಡಗಿತು. ವಿಧ ವಿಧ ಅರ್ಥಗಳನ್ನು ಕಲ್ಪಿಸಿ ತನ್ನೊಳಗೆ ತಾನೇ ವಿಚಾರ ಮಥನ ಮೊದಲು ಮಾಡಿತು.ಇಲ್ಲಿ ಆಗಿರುವುದು 'ಕ' ಕಾರ ಲೋಪಸಂಧಿ: ಅಮೆರಿಕದಲ್ಲಿ ಽ ಕನ್ನಡ= ಅಮೆರಿಕನ್ನಡ. ಈಗ ಯಾವ 'ಕ' ಲೋಪವಾಗಿದೆ? ಅಮೆರಿಕದ 'ಕ' ಲೋಪವಾಗಿದೆ. ಕನ್ನಡದ 'ಕ' ಉಳಿದಿದೆ. ಅಂದರೆ ಕನ್ನಡ ಉಳಿದಿದೆ. ಕನ್ನಡಕ್ಕೆ ಹೆಚ್ಚು ಪ್ರಾಮುಖ್ಯತೆ ಕಾಣುತ್ತಿದೆ. 'ಅಮೆರಿಕನ್ನಡ' ಎಂಬ ಶಬ್ದ ಹುಟ್ಟುವಾಗ ಅಮೆರಿಕಕ್ಕೂ ಕನ್ನಡಕ್ಕೂ ಹೋರಾಟ ಆಯಿತು ಅಂತ ಕಾಣುತ್ತೆ. ಆ 'ಕ' ನನಗೆ ಬೇಕು ಎಂದು ಅಮೆರಿಕ. ಇಲ್ಲ ಈ 'ಕ' ನನ್ನದು ನನ್ನಲ್ಲಿಯೇ ಇರಬೇಕು ಎಂದು ಕನ್ನಡ.</p>
<p>ಅಂತೂ ಆ 'ಕ' ನನ್ನದು ಎಂದು ಅಮೆರಿಕ. ನನ್ನದು ಎಂದು ಕನ್ನಡ ಹೋರಾಡಿರಬೇಕು. ''ನಾನು ಪ್ರಪಂಚದಲ್ಲೇ ಅತ್ಯಂತ ಬಲಶಾಲಿ ಹಾಗೂ ದೊಡ್ಡ ಆಶ್ರಯದಾತ. ಎಲ್ಲರೂ ನನ್ನಲ್ಲಿಗೆ ಬರಬೇಕೆನ್ನುತ್ತಾರೆ, ಬಂದವರು ನೆಲಸಬೇಕೆನ್ನುತ್ತಾರೆ. ಇದಕ್ಕೆ ನಿನ್ನ ಜನರೇನೂ ಹೊರತಲ್ಲ. ನಾನೇ ದೊಡ್ಡವನು ಆದ್ದರಿಂದ ನನ್ನ 'ಕ' ಉಳಿಯಲಿ, ನಿನ್ನದು ಅಳಿಯಲಿ'' ಎಂದು ಅಮೆರಿಕ ಗದರಿಸಿರಬೇಕು.</p>
<p>ಅದು ಸರಿಯಲ್ಲ 'ಕ' ನನಗೆ ಸಾವಿರಾರು ವರ್ಷಗಳಿಂದ ಸೇರಿದೆ. ವೇದಗಳ ಕಾಲದಿಂದ ಬಂದಿದೆ (ಕಸ್ಮೈ ದೇವಾಯ ಹವಿಷಾ ವಿಧೇಮ?) ನಿನ್ನ ಈಗಿನ ಹೆಸರು ಹೊಸದು. ಅದು ಬಂದದ್ದಾದರೂ ಹೇಗೆ? ಆತ ಯಾರೋ ಅಮೆರಿಗೋ ವೆಸ್‍ಪುಸಿನೋ .... ಪಿಸ್‍ಪಿಸಿನೋ ಇದ್ದನಲ್ಲ ಆತನ ಹೆಸರಿನಿಂದ ಬಂದದ್ದು. ಅದೂ ಅಲ್ಲದೆ ಆತನ ಹೆಸರು 'ಅಮೆರಿಗೊ', 'ಅಮೆರಿಕ' ಅಲ್ಲ. ಆದ್ದರಿಂದ 'ಕ' ನಿಜವಾಗಿಯೂ ನನ್ನದು. ನಾವಿಬ್ಬರೂ ಸೇರಿ ಉಂಟಾಗುತ್ತಿರುವ ಈ ಹೊಸ ಹೆಸರಿನಲ್ಲಿ ನನ್ನ 'ಕ' ಲೋಪವಾಗಬಾರದು...... ಮುಂತಾಗಿ..... ಏನೇನೋ ಹೇಳಿ ಜಾಣತನದ ವಾದಸರಣಿಯಿಂದ ಕನ್ನಡ ಗೆದ್ದುಬಿಟ್ಟಿತು ಅಂತ ಕಾಣುತ್ತೆ. ಇಲ್ಲದಿದ್ದರೆ, ಒಂದು ದೊಡ್ಡ ಪ್ರಮಾದವೇ ಆಗಿರುತ್ತಿತ್ತೇನೋ! ಯಾರಿಗೆ ಗೊತ್ತು! ಸಧ್ಯ ಬದುಕಿದೆವು! ಇವರಿಬ್ಬರ ವಾಗ್ವಾದ ವಾಗೀಶ್ವರೀ ದಯೆಯಿಂದ ಶಾಂತವಾಗಿ ನಿರ್ಧಾರವಾಯಿತಲ್ಲ! ಗುಬ್ಬಿಯ ಮೇಲೆ ಬ್ರಹ್ಮಾಸ್ತ್ರ ಎಂಬಂತೆ ಅಮೆರಿಕ ದುಡುಕಿ ತನ್ನ ಒಂದು ಅಣ್ವಸ್ತ್ರದ ಗುಂಡಿಯನ್ನು ಒತ್ತಲು ಕೈ ಚಾಚಲಿಲ್ಲವಲ್ಲಾ.....</p>
<p>ಇಷ್ಟು ಹೊತ್ತಿಗೆ ಭೀಮಾವೇಶದಿಂದ ಎದ್ದಿದ್ದ ನನ್ನ ಮನಸ್ಸಿನ ಭಾಗಕ್ಕೆ ಸ್ವಲ್ಪ ಶಾಂತಿ, ಸಮಾಧಾನಗಳು ತೋರಿಬಂದು ಅಮೆರಿಕನ್ನಡದ ಚಿತ್ರಪಟದ ಕಡೆಗೆ ಸಮನ್ವಯ ದೃಷ್ಟಿಯಿಂದ ನೋಡತೊಡಗಿತ್ತು.</p>
<p>ನಾವು ಕನ್ನಡಿಗರು. ಸ್ವಾರ್ಥ ಮನಸ್ಸಿನಿಂದ ಈ ಚಿತ್ರ ಪಟದ ಕಡೆಗೆ ನೋಡಿದರೆ ಅಮೆರಿಕಕ್ಕೂ ಕನ್ನಡಕ್ಕೂ ನಡೆದ ಎಳೆ-ಸೆಳೆ ದಾಟ (ಟಗ್-ಆಫ್-ವಾರ್) ದಲ್ಲಿ 'ಕ' ಕನ್ನಡಕ್ಕೇ ಬಂದಿದೆ ಎನ್ನುವಂತೆ ಕಾಣುತ್ತದೆ. ಆದರೆ, ನ್ಯಾಯವಾಗಿ ನೋಡಿದರೆ ಮತ್ತೊಂದು ಭಾವ ಬರುತ್ತದೆ. ಹಗ್ಗದ ಮೇಲೆ ಮಧ್ಯ 'ಕ'ದಲ್ಲಿ ಕುಳಿತು ಅತ್ತ-ಇತ್ತ ಎಳೆತ-ಸೆಳೆತದ ಶಕ್ತಿ ಪರೀಕ್ಷೆಯನ್ನು ಪ್ರತ್ಯಕ್ಷವಾಗಿ ವೀಕ್ಷಿಸುತ್ತಿದ್ದ ಕ (ಅಕ್ಷರ)ವು ಅಮೆರಿಕ (ದೇಶ) ಕನ್ನಡ (ಭಾಷೆ) ಇವೆರಡರ ಜಗಳವನ್ನು ನೋಡಿ ಸಹಿಸದೆ ಮಧ್ಯಸ್ಥಿಕೆ ವಹಿಸಿ ನೀವಿಬ್ಬರೂ ನನಗೆ ಬೇಕಾದವರು ನಿಮ್ಮಿಬ್ಬರ ಜೊತೆಯಲ್ಲೂ ಇರುತ್ತೇನೆ ಎಂದು ಹೇಳಿ ಅವರನ್ನು ಸಮಾಧಾನ ಪಡಿಸಿ ಮೂವರೂ ಪ್ರಿಯಸ್ನೇಹಿತರಾಗಿ ಕೂತುಬಿಟ್ಟಂತಿದೆ. ಇವರಾಡಿದ ಆಟ ಒಂದು ಹಾಸ್ಯ ಚಿತ್ರ (ಕಾರ್ಟೂನ್)ದ ಕತೆಯಂತಿದೆ.</p>
<p>ಆದ್ದರಿಂದ ಅಮೆರಿಕನ್ನಡ ಎಂದರೆ</p>
<p>ಅಮೆರಿ ಽ ಕನ್ನಡ= ಅಮೆರಿಕನ್ನಡವೂ ಅಲ್ಲ</p>
<p>ಅಥವಾ ಅಮೆರಿಕ ಽ ನ್ನಡ= ಅಮೆರಿಕನ್ನಡವೂ ಅಲ್ಲ</p>
<p>ಆದರೆ ಅಮೆರಿಕದಲ್ಲಿ ಽ ಕನ್ನಡ= ಅಮೆರಿಕನ್ನಡ</p>
<p>ಎಂದು ನನ್ನ ಮನಸ್ಸಿಗೆ ಎಷ್ಟೋ ಸಮಾಧಾನವಾಯಿತು.</p>
<p>ಹೀಗೆ ದೇಶ-ಅಕ್ಷರ-ಭಾಷೆ ಈ ಮೂವರ ಒಂದು ಹೊಸ ಕತೆ ಸೃಷ್ಟಿಯಾಯಿತು. ಕೇಳುವುದಕ್ಕೆ ಇಂಪಾಗಿಲ್ಲದಿದ್ದರೂ, ಸ್ವಾರಸ್ಯವಾಗಿರುವ ಹಾಗಿದೆ 'ಅಮೆರಿಕನ್ನಡ' ಹೆಸರು ಎಂದು ಅನ್ನಿಸಿತು.</p>
<p>ಕನ್ನಡಿಗರಿರುವ ಪ್ರತಿಯೊಂದು ದೇಶದಲ್ಲೂ ಇದೇ ರೀತಿ ಒಂದೊಂದು ಕನ್ನಡ ಪತ್ರಿಕೆಯಾದರೂ ಜನ್ಮ ತಾಳಲಿ ಎಂದು ಹಾರೈಸುವೆ.</p>
<p>* * *</p>
<p>ವಿವಿಧ ದೇಶಗಳ ವಿವಿಧ ಜನಾಂಗಗಳ ಜನ ಬಂದು ನೆಲೆಸಿರುವ ಅಮೆರಿಕ ಒಂದು ರೀತಿಯಲ್ಲಿ 'ಕರಗಿಸುವ ಕಡಾಯಿ'ಯಿದ್ದಂತೆ. ಈ ಜನರೆಲ್ಲ ತಮ್ಮ ತಮ್ಮ ಸಂಸ್ಕೃತಿಗಳಿಗೆ ಎರವಾಗಿ ಅಮೆರಿಕದ ಜನಜೀವನದಲ್ಲಿ ಬೆರೆತು, ಅದರಲ್ಲೇ ಲೀನವಾಗಿ ಹೋಗುವ ಅಪಾಯ ಇಲ್ಲದಿಲ್ಲ. ಇಂದು ಅಮೆರಿಕದಲ್ಲಿ ಲಕ್ಷಾಂತರ ಮಂದಿ ಭಾರತೀಯರಿದ್ದಾರೆ. ಇದರಲ್ಲಿ ಕನ್ನಡಿಗರ ಸಂಖ್ಯೆಯೇನೂ ಕಡಮೆಯಿಲ್ಲ. ಇವರು ತಮ್ಮ ಭಾಷೆ ಸಂಸ್ಕೃತಿಗಳನ್ನು ಅದರಲ್ಲೂ ಮುಖ್ಯವಾಗಿ 'ತಮ್ಮತನ'ವನ್ನು ಮರೆತು ಬಿಡಬಹುದು.</p>
</h೬>
<p>
<em>ಅಮೆರಿಕನ್ನಡದ ಕವನಗಳು/೮</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೯</em>
</p>
<p><h೬>ಒಂದು ಭಾಷೆಯ ಜನ ಇನ್ನೊಂದು ಭಾಷೆಯ ಇನ್ನೊಂದು ಸಂಸ್ಕೃತಿಯ ದೇಶಕ್ಕೆ ಹೋಗಿ ನೆಲಸಿದಾಗ ಅವರಿಗೆ ತಮ್ಮ ಭಾಷೆ ಸಂಸ್ಕೃತಿಗಳು ಕಾಡುವ ವಿಷಯಗಳಾಗಬಹುದು. ಅವರ ಸಹಜ ಅಭಿವ್ಯಕ್ತಿಗಾಗಿ ಅವಕಾಶಗಳಿಲ್ಲದೆ ಹೋದರೆ ಈ ಕಾಡುವ ವಿಷಯಗಳೂ ಕ್ರಮೇಣ ಮಾಯವಾಗಿ ಬಿಡಬಹುದು. ಅಮೆರಿಕದ ಕನ್ನಡಿಗರು ತಮ್ಮ ಸಹಜ ಅಭಿವ್ಯಕ್ತಿಗಾಗಿ ತಮ್ಮತನದ ಉಳಿವಿಗಾಗಿ ಅನೇಕ ಕನ್ನಡ ಸಂಘಗಳನ್ನು ರೂಪಿಸಿಕೊಂಡಿರುವುದು ಹಳೆಯ ಸಂಗತಿ. ಈಗ ಕನ್ನಡದಲ್ಲಿ ಒಂದು ಪತ್ರಿಕೆಯೇ ಪ್ರಕಟವಾಗುತ್ತಿರುವುದು ಸಂತೋಷದ ವಿಷಯ.ಭಾರತದಿಂದ ದೂರ ಬಂದು ವಿದೇಶದಲ್ಲಿ ವಿಭಿನ್ನ ಪರಿಸರದಲ್ಲಿ ಇರುವ ಕನ್ನಡಾಭಿಮಾನಿಗಳೆಲ್ಲರ ಓದು ಬರಹದ ಆಸಕ್ತಿ ಆಶೋತ್ತರಗಳನ್ನು ಪ್ರತಿಬಿಂಬಿಸುವ ಒಂದು ಪ್ರಯತ್ನ.</p>
<p>ಈ ದ್ವೈಮಾಸಿಕದ ಮೊದಲ ಸಂಚಿಕೆ (ಆಗಸ್ಟ್, ೧೯೮೪) ಜುಲೈ ೨೮ ರಂದು ಅಮೆರಿಕದ ೧೯ ರಾಜ್ಯಗಳ ೨೩ ನಗರಗಳಲ್ಲಿ ಏಕಕಾಲಕ್ಕೆ ಬಿಡುಗಡೆಯಾಯಿತು. ಹರಿಹರೇಶ್ವರ ಆದ ನಾನೇ ಪ್ರಧಾನ ಸಂಪಾದಕ ಹಾಗೂ ಪ್ರಕಾಶಕರು, ಸಂಪಾದಕಿಯಾಗಿ ನಾಗಲಕ್ಷ್ಮೀ ಕನ್ನಡ ಕೆಲಸವನ್ನು ಬಹಳ ಶ್ರದ್ಧೆಯಿಂದ ಕೈಗೊಂಡಳು.</p>
<p>೬೪ ಪುಟಗಳ ಡೆಮಿ ¼ ಆಕಾರದ ಈ ಪತ್ರಿಕೆಯಲ್ಲಿ ಅಮೆರಿಕನ್ನಡಿಗರ ಕವನ, ಕತೆ, ವಿಡಂಬನೆ ಹಾಗೂ ವಿಜ್ಞಾನ ವೈಚಾರಿಕ ಲೇಖನಗಳಿವೆ. ಡಾ| ಪಿ. ಅಚ್ಯುತಮೂರ್ತಿ ಅವರು ಪದಬಂಧ ರೂಪಿಸಿದ್ದಾರೆ, ಸ್ವತಃ ನಾಗಲಕ್ಷ್ಮಿಯೇ ಅಮೆರಿಕದ ಕನ್ನಡದ ಮಕ್ಕಳು ಕಲಿಯಲು ಸುಲಭವಾಗುವಂತೆ ಕನ್ನಡ ಪಾಠಗಳನ್ನು ಸಂಯೋಜಿಸಿದ್ದಾರೆ.</p>
<p>ಕನ್ನಡ ಭಾಷೆ, ಸಾಹಿತ್ಯಗಳ ಬೆಳವಣಿಗೆಗೆ ರೆವರೆಂಡ್ ಕಿಟ್ಟಲ್, ರೈಸ್ ಮೊದಲಾದ ಅನೇಕ ವಿದೇಶಿಯರ ಕೊಡುಗೆ ಅಪಾರ. ಹಾಗೆಯೇ ಹೊರ ದೇಶಗಳಲ್ಲಿ ನೆಲೆಸಿರುವ ಕನ್ನಡಿಗರೂ ಕನ್ನಡ ಸಾಹಿತ್ಯಕ್ಕೆ ಹೊಸ ಸಂವೇದನೆಗಳನ್ನು ತಂದ ಉದಾಹರಣೆಗಳಿವೆ. ನಾವು ಭಾರತದಿಂದ ದೂರ ಇರೋದರಿಂದ ಒಂದು ಅನುಕೂಲವಿದೆ. ನಮ್ಮ ದೇಶದ ಆಗುಹೋಗುಗಳನ್ನು, ಒಳ್ಳೆಯದು ಮತ್ತು ಕೆಟ್ಟದ್ದನ್ನು ಕೂಲಂಕಷವಾಗಿ ನೋಡುವ ಸಾಧ್ಯತೆ ಇದೆ. ಭಾರತವನ್ನು ಆಳವಾಗಿ ಅರ್ಥಮಾಡಿಕೊಳ್ಳುವ ಪ್ರಯತ್ನ ಮಾಡುವ ಸಾಧ್ಯತೆ ಇಲ್ಲಿರುವ ಭಾರತೀಯರಿಗೆ ಇದೆ.</p>
<p>* * *</p>
<p>ಓದುಗರ ಅವಶ್ಯಕತೆಯನ್ನು ಅವಲಂಬಿಸಿ ಪತ್ರಿಕೆಯ ನಿಲುವು ನೆಲೆ ತಾನಾಗಿಯೇ ನಿರ್ಧಾರಗೊಳ್ಳುವುದು ಸಹಜ. ಒಳ್ಳೆಯ ಅಭಿರುಚಿಗೆ ಆಹಾರವಾಗುವ ಚಿಂತನ ಸಾಮಗ್ರಿ<br />ಇದರ ಜೀವವಾಗಬೇಕೆಂಬುದು, ಇಂಥ ಪತ್ರಿಕೆಯೊಂದರ ಬಗ್ಗೆ ಕಾಳಜಿ ತೋರಿದ ಬಹುಜನರ ಮತ.</p>
<p>ಬೌದ್ಧಿಕ ವ್ಯಾಯಾಮದ ವ್ಯರ್ಥ ಪ್ರಯತ್ನ ಇದು ಆಗದಂತೆ ನೋಡಿಕೊಳ್ಳುವುದು ಸಂಪಾದಕ, ಪ್ರಕಾಶಕರ ಹೊಣೆ ಎಷ್ಟೆಷ್ಟೊ, ಅಷ್ಟೇ ಪತ್ರಿಕೆಯ ಮೂಲ ಬಲವಾದ ಲೇಖನಗಳ ಬರಹಗಾರರದ್ದೂ ಹೌದು. ಏನು ಬೇಕು, ಬಹುದು, ಬೇಡ ಎಂಬುದನ್ನ ಕೊಡುವವರೂ ಕೊಳ್ಳುವರೂ ನೋಡಿ ನಿರ್ಧರಿಸಲಿ. ಚಿನ್ನದ ನಡು ಜಾಡಿನಲ್ಲಿ ರಥ ಸಾಗಲು ಅನುವಾಗುವಂತೆ ಓದುಗರು ತಮ್ಮ ಅನಿಸಿಕೆಗಳನ್ನ ನಿಸ್ಸಂಕೋಚ ಬರೆದು ತಿಳಿಸಬೇಕು, ಅಭಿಪ್ರಾಯಗಳನ್ನು ಹಂಚಿಕೊಳ್ಳಬೇಕು ಎಂದು ಕೇಳಿಕೊಳ್ಳುತ್ತಿದ್ದೆವು.</p>
<p>ಎಂದೋ ಆಗಬೇಕಾಗಿದ್ದ ಕೆಲಸ ಇದು; ಈಗಲಾದರೂ ಆರಂಭವಾಯಿತಲ್ಲ ಎಂಬ ಸಮಾಧಾನದಿಂದ, ಇಷ್ಟವಾದ ಆದರೆ ಕಷ್ಟದ ಕಾರ್ಯ ಇದೆಂದು ಎಚ್ಚರಿಸುತ್ತ ಅಮೆರಿಕನ್ನಡಿಗರು ಮನಸಾರೆ ಬೆಂಬಲವೀಯುತ್ತಿದ್ದರು.</p>
<p>ಅಲ್ಲೇ ಆಗಲೇ ಓದಿ ತಮಗೆ ಗೊತ್ತಿರುವ ವ್ಯಕ್ತಿಗಳ ವಿಷಯವೇನಾದರೂ ಪತ್ರಿಕೆಯಲ್ಲಿದ್ದರೆ ನಮಗೆ ಫೋನ್ ಮಾಡಿ ಓ ಅವರು ನಮ್ಮ ಚಿಕ್ಕಪ್ಪನ ಮಗ, ಅವನು ನನ್ನ ಕ್ಲಾಸ್‍ಮೇಟ್, ಅವನು ನನ್ನ ದೂರದ ಸಂಬಂಧಿ ಅವರು ಎಲ್ಲಿದ್ದಾರೆ ಎಂಬುದೇ ಗೊತ್ತಿರಲಿಲ್ಲ. ನಿಮ್ಮ ಪತ್ರಿಕೆಯಿಂದ ತಿಳಿಯಿತು. ದಯವಿಟ್ಟು ಅವರ ಫೋನ್ ನಂಬರ್ ಆಗಲಿ ಅಥವಾ ಅವರ ವಿಳಾಸವನ್ನಾಗಲಿ ತಿಳಿಸಿ. ಹೀಗೆ ಅಮೆರಿಕನ್ನಡ ಸಾಹಿತ್ಯವನ್ನು ತಲುಪಿಸುವ ಜೊತೆಗೆ ಮಾನವೀಯ ಸಂಬಂಧಗಳನ್ನು ಕನ್ನಡ ಸಂಘಗಳ ಕಾರ್ಯಕ್ರಮಗಳನ್ನು ಲೇಖಕರನ್ನು ಕನ್ನಡದಲ್ಲಿ ಬರೆಯುವ ಓದುವ ಹುಚ್ಚನ್ನು ಹರಿಹರೇಶ್ವರ ಅವರು ಜನರಿಗೆ ತಲುಪಿಸುವಲ್ಲಿ ಯಶಸ್ವಿಯಾದರು.</p>
<p>ಹೀಗೆ ಮೂಲೆ ಮೂಲೆಯಿಂದ ಕನ್ನಡಿಗರನ್ನು ಒಂದುಗೂಡಿಸುವುದಕ್ಕೆ ಕನ್ನಡದ ಬಗ್ಗೆ ನಾವು ಏನಾದರೂ ಮಾಡಬೇಕು ಕೆರೆಯ ನೀರನ್ನು ಕೆರೆಗೆ ಚೆಲ್ಲಬೇಕು ನಾವು ಬಂದ ಊರಿಗೆ ಓದಿದ ಶಾಲೆಗೆ ಏನಾದರೂ ಮಾಡಬೇಕು ಎಂದು ಅನಿಸುವಂತೆ ಪತ್ರಿಕೆ ಮಾಡಿತ್ತು. ಹರಿಹರೇಶ್ವರ ಅವರ ಆಶಯವೂ ಅದೇ ಆಗಿತ್ತು. ಆದರೆ ಅಮೆರಿಕನ್ನಡ ನಡೆಸುವುದು ಅಷ್ಟು ಸುಲಭದ ಕೆಲಸವಾಗಿರಲಿಲ್ಲ. ನಮ್ಮಿಬ್ಬರ ಸಮಯ ಹಣ ಎಲ್ಲವೂ ಇದಕ್ಕೇ ಮೀಸಲಾಗಿತ್ತು. ಹರಿಯವರು ಕೇವಲ ಮೂರರಿಂದ ನಾಲ್ಕುಗಂಟೆಗಳ ಕಾಲ ನಿದ್ದೆ ಮಾಡುತ್ತಿದ್ದರು. ಅಮೆರಿಕನ್ನಡ ಅವರ ಒಂದು ತಪಸ್ಸಾಗಿತ್ತು. ಹೊಟ್ಟೆಯ ಪಾಡಿಗಾಗಿ ಇಂಜಿನಿಯರಿಂಗ್ ಸಂಸ್ಥೆಗಳಲ್ಲಿ ಕೆಲಸ ಮಾಡಲೇ ಬೇಕಾಯಿತು. ಬೆಳಿಗ್ಗೆ ಸಾಯಂಕಾಲ ರಜಾ ದಿನಗಳು ಒಂದು ನಿಮಿಷವೂ ಪುರಸೊತ್ತಿಲ್ಲದೆ ಕನ್ನಡಕ್ಕಾಗಿ ದುಡಿಯುತ್ತಿದ್ದರು. ಮೆಚ್ಚುಗೆ ಮಾತುಗಳೇನೋ ಬರುತ್ತಿತ್ತು. ಆದರೆ ಅಮೆರಿಕನ್ನಡ ಬೆಚ್ಚಗಾಗಲಿಲ್ಲ. ವೆಚ್ಚಕ್ಕಾಗಿ ಹೋರಾಡಬೇಕಾಗಿತ್ತು.</p>
</h೬>
<p>
<em>ಅಮೆರಿಕನ್ನಡದ ಕವನಗಳು/೧೦</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೧೧</em>
</p>
<p><h೬>ಅಮೆರಿಕನ್ನಡವು ಕನ್ನಡ ಸೇವೆಯಲ್ಲದೇ ಸಮಾಜ ಸೇವೆಯನ್ನು ಮಾಡಿತು. ಪತ್ರಿಕೆ ಅಮೆರಿಕೆಯಲ್ಲಿದ್ದರೂ, ಅದರ ಸಹಾಯವು ಭಾರತಕ್ಕೆ ಒದಗಿಬರುತ್ತಿತ್ತು. ಭಾರತದಲ್ಲಿ ಅದರಲ್ಲೂ ಕರ್ನಾಟಕದಲ್ಲಿ ಪ್ರಕೃತಿ ವಿಕೋಪದಿಂದ ನೊಂದ ಸಂತ್ರಸ್ತರಿಗೆ, ಬಡ ವಿದ್ಯಾರ್ಥಿಗಳಿಗೆ, ಸಂಘ ಸಂಸ್ಥೆಗಳಿಗೆ, ಧಾರ್ಮಿಕ ಸಂಸ್ಥೆಗಳಿಗೆ ಧನ ಸಹಾಯ ಮಾಡಿದೆ. ಕರ್ನಾಟಕ ಮುಖ್ಯಮಂತ್ರಿಯಾಗಿದ್ದ ರಾಮಕೃಷ್ಣ ಹೆಗಡೆಯವರ ಕಾಲದಲ್ಲಿ ಕರ್ನಾಟಕದಲ್ಲಿ ತೀವ್ರ ಬರ ಪರಸ್ಥಿತಿ ಉಂಟಾಗಿತ್ತು. ಅಂತಹ ಸಮಯದಲ್ಲಿ ಅಮೆರಿಕನ್ನಡ ತನ್ನ ಕೈಲಾದ ಸಹಾಯವನ್ನು ಮಾಡಿರುವುದಕ್ಕೆ ಹೆಮ್ಮೆ ಪಡುತ್ತದೆ. .ಹರಿಯ ಕನಸು ದೊಡ್ಡ ಆಲದ ಮರವಾಗಿ ಬೆಳೆದು ಹಲವಾರು ಲೇಖಕರಿಗೆ ಆಶ್ರಯದಾತರಾಗಿ ಅಮೆರಿಕದಲ್ಲಿ ಕನ್ನಡ ಉಳಿಸಿ ಬೆಳೆಸಿ ಕನ್ನಡಾಭಿಮಾನಿಗಳನ್ನು ವೃದ್ಧಿಸಿ ಕನ್ನಡದ ಕೈಂಕರ್ಯ ಅಲ್ಲಿ ಮುಂದುವರಿಯಿತು. ಅಕ್ಕ ವಿಶ್ವಕನ್ನಡ ಸಮ್ಮೇಳನಗಳಿಗೆ ಇದು ಒಂದು ಭದ್ರಬುನಾದಿ ಹಾಕಿತು. ಅಮೆರಿಕಾದಲ್ಲಿ ಇಂದು ಕನ್ನಡ ಎಲ್ಲಾ ಕಡೆಯು ರಾರಾಜಿಸುತ್ತಿದೆ. ಇದಕ್ಕೆಲ್ಲ ಹರಿಹರೇಶ್ವರ ಅವರ ಕನ್ನಡದ ಕನಸು ನನಸಾಗಿ ಅಲ್ಲಿ ನೆಲೆ ನಿಂತಿದೆ.</p>
<p>ಇಂದಿನ ಕಾಲದಲ್ಲಿ ಕನ್ನಡಿಗರ ಅನುಭವದ ಕ್ಷಿತಿಜ ವಿಸ್ತಾರಗೊಳ್ಳುತ್ತಲಿದೆ. ೧೯ನೆಯ ಶತಮಾನದ ಕೊನೆಯವರೆಗೆ ಕೇವಲ ನೆರೆಯ ಪ್ರಾಂತಗಳಿಗೆ ಮಾತ್ರ ಹೆಚ್ಚಾಗಿ ಮೀಸಲಾಗಿದ್ದ ಕನ್ನಡಿಗನ ಪ್ರವಾಸ ಭಾರತ ಸ್ವಾತಂತ್ರ್ಯದವರೆಗೆ ಇಂಗ್ಲೆಂಡ್, ಜರ್ಮನಿಗಳಿಗೆ ಹೆಚ್ಚಾಗಿ ಸೀಮಿತವಾಗಿದ್ದಿತು. ಆ ಕಾಲದಲ್ಲಿ ಐಸಿಎಸ್ ಪರೀಕ್ಷೆ, ಆಕ್ಸ್‍ಫರ್ಡ್, ಕೇಂಬ್ರಿಡ್ಜ್‍ಗಳ ಡಿಗ್ರಿ ಕನ್ನಡಿಗರ ಮಹತ್ವಾಕಾಂಕ್ಷೆಗಳಾಗಿದ್ದವು. ಭಾರತಕ್ಕೆ ಸ್ವಾತಂತ್ರ ಸಿಗುವ ಸುಮಾರಿಗೆ ಹೆಚ್ಚಿನ ಸಂಖ್ಯೆಯ ಕನ್ನಡಿಗರು ಅಮೆರಿಕೆಯತ್ತ ಮುಖ ಮಾಡಿದರು. ಇಂದು ಅನೇಕ ಕನ್ನಡಿಗರು ಬಹು ಸಂಖ್ಯೆಯಲ್ಲಿ ಅಮೆರಿಕೆಯಲ್ಲಿ ಶಾಶ್ವತವಾಗಿ ನೆಲಸಿದ್ದಾರೆ. ಅಮೆರಿಕೆಗೆ ಹೋದ ಮೇಲೆ ಅವರು ಅಲ್ಲಿಯ ಹೊಸ ವಾತಾವರಣದಲ್ಲಿ ಅನೇಕ ಸಮಸ್ಯೆಗಳನ್ನು ಎದುರಿಸಬೇಕಾಗುತ್ತದೆ. ಸಾಂಸ್ಕೃತಿಕ ಸಂಘರ್ಷಕ್ಕೆ ಒಳಗಾಗಬೇಕಾಗುತ್ತದೆ. ಅವರ ಈ ಶೋಕ ಅನೇಕ ಶ್ಲೋಕತ್ವವನ್ನು ಪಡೆಯುತ್ತದೆ. ಇಂಥ ಅನುಭವಗಳಿಗೆ ನಾಲಗೆಯನ್ನು ಒದಗಿಸಿದ ಮಹತ್ ಸಾಧನೆ ಮಾಡಿದುದು ಈ 'ಅಮೆರಿಕನ್ನಡ' ನಿಯತಕಾಲಿಕ.</p>
<p>ಭಿನ್ನ ಭಿನ್ನ ಮೌಲ್ಯಗಳನ್ನಾಶ್ರಯಿಸಿದ ದೇಶಗಳಲ್ಲಿಯ ಜೀವನ ಅಷ್ಟು ಸುಗಮವಾಗುವುದು ಕಠಿಣ ಸಾಧ್ಯ. ಅಮೆರಿಕೆಗೆ ವಲಸೆ ಹೋದವರು ಭೌತಿಕ ಸುಖವನ್ನೇನೋ ಕಾಣುತ್ತಾರೆ. ಅಧಿಕಾರ-ಹಣ ಪಡೆಯುತ್ತಾರೆ. ಆದರೆ ತಮ್ಮ ಆಪ್ತರು, ಇಷ್ಟರ ನೆನಹುಗಳು ಅವರನ್ನು ಕಾಡದೆ ಇರುವುದಿಲ್ಲ. 'ನೆನವುದೆನ್ನ ಮನಂ ಬನವಾಸಿ ದೇಶಮಂ' ಎಂಬಂತೆ.</p>
<p>ಕನ್ನಡ ಗ್ರಂಥಗಳು, ಸಂದರ್ಭ ಕೃತಿಗಳು, ಹೆಚ್ಚಿನ ಸಂಖ್ಯೆಯ ಬರೆಹಗಾರರು, ಮುದ್ರಣ ಸೌಕರ್ಯಗಳು ಇರದಿದ್ದ ದೂರದ ಅಮೆರಿಕೆಯಲ್ಲಿ ಕುಳಿತು ನಾವು ಇಂಥ ಮೌಲಿಕವಾದ ನಿಯತಕಾಲಿಕವನ್ನು ಹೊರ ತರುತ್ತಿರುವುದು ತುಂಬಾ ಅಭಿನಂದನಾರ್ಹ! ನಮ್ಮದು ಭಗೀರಥ ಸಾಹಸ. ಕನ್ನಡದ ನಿಷ್ಕಾಮ ಸೇವೆ, ಅಮಲ ಗಂಗಾನದಿಯ ಹಾಗೆ ಅವರ ಸಾಹಸದ ಪ್ರತಿಫಲವು ಮನೋಹ್ಲಾದಕರವಾಗಿದೆ. ಕನ್ನಡದ ತವರುಮನೆಯಲ್ಲಿ ಪ್ರಕಟವಾಗುತ್ತಿರುವ ಯಾವ ಪತ್ರಿಕೆಯ ಸಾಹಿತ್ಯಗುಣಕ್ಕೂ ಈ ಪತ್ರಿಕೆಯ ಸಾಹಿತ್ಯಗುಣ ಕಡಿಮೆಯಾಗಿಲ್ಲ ಎಂದು ಓದುಗರು ತಿಳಿಸಿದಾಗ ನಮಗೆ ಬಹಳ ಹೆಮ್ಮೆಯೆನಿಸುತ್ತದೆ.</p>
<p>* * *</p>
</h೬>
<p>ಪತ್ರಿಕೆ ನಡೆಸಲು ಜಾಹೀರಾತುಗಳು ಅತ್ಯಗತ್ಯ ಅನೀವಾರ್ಯ. ಈ ಸಮಯದಲ್ಲಿ ನಮಗೆ ಬೆನ್ನೆಲುಬಾಗಿ ನಿಂತವರು ಪುರು, ಗುರು, ಪ್ರಸಾದ್. ಇನ್ಫೋಸೀಸ್ ಸಂಸ್ಥೆಯ ಡಾ| ನಾರಾಯಣ ಮೂರ್ತಿ ರವರು ಜಾಹೀರಾತು ಕೊಟ್ಟು ಬೆನ್ನು ತಟ್ಟಿದರು. ಪತ್ರಿಕೆ ನಡೆಸಲು ಹಲವಾರು ಕೈಗಳು ಮನಗಳು ಪ್ರತ್ಯಕ್ಷವಾಗಿ ಪರೋಕ್ಷವಾಗಿ ಸಹಾಯ ಮಾಡಿದವು. ಇದರಲ್ಲಿ ಶ್ರೀ ಕಾವೇರಿ ಕೃಷ್ಣಮೂರ್ತಿ, ಶ್ರೀನಿವಾಸ್ ಭಟ್ ಅವರಂತೆ ಇನ್ನೂ ಹಲವಾರು ಅಭಿಮಾನಿಗಳು ಸಹಕರಿಸಿದ್ದಾರೆ. ಅವರಿಗೆಲ್ಲ ನನ್ನ ಹೃತ್ಪೂರ್ವಕ ವಂದನೆಗಳು.</p>
<p>ಪತ್ರಿಕೆ ನಡೆಸಬೇಕಾದರೆ ಚಂದಾದಾರರು, ಪೋಷಕರು, ಕೊಂಡು ಓದುವವರು ಬೇಕು. ಚಂದಾದಾರರಾಗಿ, ಆಜೀವ ಸದಸ್ಯರಾಗಿ, ಪೋಷಕರಾಗಿ ಬೆಂಬಲಿಸಿದ ಅಭಿಮಾನಿ ದೇವತೆಗಳೆಲ್ಲರಿಗೂ ಒಂದು ದೊಡ್ಡ ನಮಸ್ಕಾರ. ಹಲವಾರು ಚಂದಾದರ ಮಾತ್ರವಲ್ಲದೇ ಜಾಹೀರಾತನ್ನು ಇಟ್ಟು ಪೊರೆದಿದ್ದಾರೆ.</p>
<p>ಒಂದೇ ಒಂದು ವಿಷಾಧದ ಸಂಗತಿಯೆಂದರೆ ಆಜೀವ ಸದಸ್ಯರ, ಪೋಷಕರ ಉಳಿದ ಹಣವನ್ನು ಹಿಂತಿರುಗಿಸಬೇಕೆಂಬ ಹರಿಯವರ ಸದಾಶಯ ನೆರವೇರಲಿಲ್ಲವೆಂಬ ಕೊರಗು ನನಗೆ.</p>
<p>ಅಮೆರಿಕನ್ನಡ ಪತ್ರಿಕೆಯಿಂದಾಗಿ ಹರಿ ಸಾಕಷ್ಟು ನಷ್ಟ ಅನುಭವಿಸಿ ತಮ್ಮ ಮನೆಯನ್ನೇ ಮಾರಿಕೊಂಡರು. ಜೊತೆಗೆ ಕೆಲಸವನ್ನೂ ಕಳೆದುಕೊಂಡರು. ಆದರೂ ಛಲದಂಕಮಲ್ಲನಂತೆ ಅಮೆರಿಕನ್ನಡವನ್ನು ನಡೆಸುತ್ತಿದ್ದರು. ಅಮೆರಿಕನ್ನಡಿಗರ ಬೆಂಬಲ ಇನ್ನೂ ದೊರೆತಿದ್ದರೆ ಪತ್ರಿಕೆ ನಿಲ್ಲುತ್ತಿರಲಿಲ್ಲ. ಆದರೆ ಆರ್ಥಿಕ ಸ್ಥಿತಿ ತುಂಬಾ ಬಿಗಡಾಯಿಸಿದಾಗ ವಿಧಿ ಇಲ್ಲದೇ ನಿಲ್ಲಿಸಬೇಕಾಯಿತು. ಇದರಿಂದ ಹರಿಯವರ ಹೃದಯವೇ ನಿಂತಂತಾಯಿತು. ಇರಲಿ ಬಿಡಿ.</p>
<p>ಈಗ ಹರಿಯವರ ಆಸೆಯಂತೆ ಅವರ ಸ್ಮರಣಾರ್ಥವಾಗಿ ೮ನೇ ವರ್ಷದ<br /><em>ಅಮೆರಿಕನ್ನಡದ ಕವನಗಳು/೧೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೩</em><br />ನೆನಪಿನಲ್ಲಿ ಅಮೆರಿಕನ್ನಡ ಮತ್ತೆ ಪುನರುಜ್ಜೀವಿಸುವಂತೆ ಅಮೆರಿಕನ್ನಡದ ಪ್ರಬಂಧ ಸಂಕಲನ, ಕಥಾ ಸಂಕಲನ ಮತ್ತು ಕವನ ಸಂಕಲನಗಳ ಈ ಪುಸ್ತಕನ್ನು ನಿಮ್ಮ ಮುಂದೆ ಇಡುತ್ತಿದ್ದೇವೆ. ದಯವಿಟ್ಟು ಸ್ವೀಕರಿಸಿ .</p>
<p>ಅಲ್ಲದೇ ಈ ಪುಸ್ತಕವನ್ನು ಇ-ಬುಕ್ ಮಾದರಿಯಲ್ಲಿಯೂ ಸಹ ಹೊರತರುತ್ತಿದ್ದೇವೆ. ನೀವೂ ಡೌನ್‍ಲೋಡ್ ಮಾಡಿಕೊಳ್ಳಿ ನಿಮ್ಮ ಗೆಳೆಯರಿಗೂ ಈ ವಿಷಯವನ್ನು ತಿಳಿಸಿ. ಇಂದಿನ ವಾಟ್ಸಪ್, ಫೇಸ್‍ಬುಕ್, ಟ್ವೀಟರ್ ಮತ್ತು ಬ್ಲಾಗ್ ಗಳಲ್ಲಿ ಅಮೆರಿಕನ್ನಡ ಹರಿದಾಡುವಂತಾಗಲಿ. ಮತ್ತಿದರ ಫೀಡ್‍ಬ್ಯಾಕ್ ಕೊಡಿ.</p>
<p>ಅಮೆರಿಕನ್ನಡ ಅಮೆರಿಕಾದಲ್ಲಿ ಕನ್ನಡ ಭಾಷೆಯಲ್ಲಿ, ನುಡಿಯಲ್ಲಿ, ಪ್ರಗತಿಯ ಇತಿಹಾಸದಲ್ಲಿ ಒಂದು ಸಂಚಲನವನ್ನು ಮೂಡಿಸಿತ್ತು.</p>
<p>ಅಮೆರಿಕೆಯಿಂದ ಮೈಸೂರಿಗೆ ಬಂದಾಗ ನಮ್ಮನ್ನು ಹೃತ್ಪೂರ್ವಕವಾಗಿ ಸ್ವಾಗತಿಸಿ ಶ್ರೀ ರಾಘವೇಂದ್ರ ಭಟ್, ಶ್ರೀ ರಂಗಣ್ಣ ಮತ್ತು ಶ್ರೀ ಜಯಪ್ಪ ಹೊನ್ನಾಳಿ ರವರುಗಳು ಮೈಸೂರಿನ ಸಾಹಿತ್ಯ ವಲಯಕ್ಕೆ ನಮ್ಮನ್ನು ಪರಿಚಯಿಸಿದರು. ಸಾಹಿತ್ಯ ಲೋಕ ನಮ್ಮನ್ನು ಹೃತ್ಪೂರ್ವಕವಾಗಿ ಸ್ವಾಗತಿಸಿತು. ಅವರೆಲ್ಲರಿಗೂ ವಂದನೆಗಳು.</p>
<p>ಕೊನೆಯದಾಗಿ ಈ ಪುಸ್ತಕ ಮಾಡಲು ಡಿಟಿಪಿ ಮಾಡಿದ ಶ್ರೀ ಕೆ.ಎನ್. ಪ್ರಕಾಶ್ ಮತ್ತು ಶ್ರೀಮತಿ ನಾಗಲಕ್ಷ್ಮೀ ಪ್ರಕಾಶ್ ಅವರಿಗೆ ವಂದನೆಗಳು. ಭಾರತಕ್ಕೆ ಬಂದು ಹರಿಯವರ ಸಮಗ್ರ ಸಾಹಿತ್ಯವನ್ನು ತನ್ನ ಗುರುವಂದನೆ ಎಂದು ತಿಳಿದು ನಮ್ಮೊಡನಿರುವ ನಮ್ಮ ಬಲಗೈ ಬಂಟನಾದ ಮಾಗಲು ಮಲ್ಲಿಕಾರ್ಜುನನನ್ನು ಎಷ್ಟು ಸ್ಮರಿಸಿದರೂ ಸಾಲದು. ಹರಿಯವರ ಹೆಸರು ಸಾಹಿತ್ಯ ಪ್ರಪಂಚದಲ್ಲಿ ಅಜರಾಮರವಾಗಿ ಮಾಡಿರುವ ಈ ಏಕಲವ್ಯನಿಗೆ ನನ್ನ ಹೃತ್ಫೂರ್ವಕ ವಂದನೆಗಳು.</p>
<p>ಹರಿಯವರ ಪುಸ್ತಕಗಳನ್ನು ಪ್ರಕಟಿಸಿ ಸಹಕರಿಸಿದ ಪ್ರಕಾಶನ ಸಂಸ್ಥೆಗಳಿಗೆ ವಂದನೆಗಳು. ಮುಖ್ಯವಾಗಿ ಶ್ರೀ ಭಾರತೀ ಶ್ರೀನಿವಾಸ ರವರಿಗೆ ಅನಂತ ವಂದನೆಗಳು.</p>
<p>ಈ ಪುಸ್ತಕ ತರುವಲ್ಲಿ ಒಂದು ಹೊಸ ಆಯಾಮ. ಈ ದಿಸೆಯಲ್ಲಿ ಡಾ| ಯೋಗಾನಂದ ಮತ್ತು ಶ್ರೀ ಅರ್ಜುನ್ ಪ್ರಮುಖರು. ಹರಿಯವರ ಎಲ್ಲ ಪುಸ್ತಕಗಳು ಅದಕ್ಕೂ ಮಿಗಿಲಾಗಿ ಇಂದಿನ ಅಮೆರಿಕನ್ನಡ ಪ್ರಬಂಧ, ಕಥ, ಕವನ ಸಂಕಲನಗಳನ್ನು ಅತ್ಯಲ್ಪ ಕಾಲದಲ್ಲಿ ಇ-ಪುಸ್ತಕಕ್ಕೆ ಅಳವಡಿಸಿ ನನ್ನ ಬೆನ್ನೆಲುಬಾಗಿ ನಿಂತಿರುವುದಕ್ಕೆ ಅವರಿಗೆ ವಿಶೇಷ ಧನ್ಯವಾದಗಳು.</p>
<p>ನಾನು ಯಾವುದಾದದರೂ ವಿಷಯವನ್ನಾಗಲಿ, ಯಾರನ್ನಾಗಲಿ ಮರೆತಿದ್ದರೆ ದಯವಿಟ್ಟು ಕ್ಷಮಿಸಿ.</p>
<p>ಬೆಳಗಾಗ ನಾನೆದ್ದು ಯಾರ್ಯಾರ ನೆನೆಯಲಿ ಎಂಬಂತೆ ಈ ಅಮೆರಿಕನ್ನಡ ಕಲ್ಪವೃಕ್ಷಕ್ಕೆ ನೀರೆರೆದು ಪೋಷಿಸಿದ ಪ್ರತಿಯೊಬ್ಬ ಅಭಿಮಾನಿಗೂ, ನಮ್ಮ ಹಿತ<br />ಚಿಂತಕರಿಗೂ, ಬಂಧು ಬಾಂಧವರಿಗೂ, ನಮ್ಮನ್ನು ತಮ್ಮ ಮನೆಯವರನ್ನಾಗಿ ಬರಮಾಡಿಕೊಂಡ ಎಲ್ಲ ಅಭಿಮಾನಿ ದೇವರುಗಳಿಗೆ ನನ್ನ ದೀರ್ಘದಂಡ ನಮಸ್ಕಾರಗಳು. ನನ್ನ ಕೃತಜ್ಞತೆಯ ಕಣ್ಣೀರು ನಿಮ್ಮೆಲ್ಲ ಪಾದಗಳ ಮೇಲೆ ತೊಟ್ಟಿಕ್ಕುತ್ತಿದೆ. ವಂದನೆಗಳು.</p>
<p>ಹೋಗಿ ಬರಲೇ!!</p>
<p>ಸ್ನೇಹದಲ್ಲಿ ನಿಮ್ಮ</p>
<p>
<strong>-ನಾಗಲಕ್ಷ್ಮೀ ಹರಿಹರೇಶ್ವರ</strong>
</p>
<p></p>
<h೬>
<p></p>
</h೬>
<p>
<sub> </sub>
<br />
<strong>ಪರಿವಿಡಿ</strong>
</p>
<p>ನವ ನವೋನ್ಮೇಷ -ಕೆ. ಶ್ರೀನಿವಾಸ ಭಟ್............................. ೨೧</p>
<p>ಸುಣ್ಣಕಲ್ಲರಳಿದ ಹಂಗೆ-ಹಾ. ಮು. ಪಟೇಲ.......................... ೨೧</p>
<p>ನನ್ನ ಕಂದ-ಮಾ.ಶಿ. ವಿಜಯಕುಮಾರ್.................................. ೨೩</p>
<p>ಮೇಪಲ್ ಬಿತ್ತ-ಡಾ. ಎಚ್.ವಿ. ರಂಗಾಚಾರ್......................... ೨೩</p>
<p>ಕರಗಿಸುವ ಕಡಾಯಿ-ಡಾ| ಮೈ. ಶ್ರೀ. ನಟರಾಜ್.................... ೨೪</p>
<p>ನಡುರಾತ್ರಿಯ ನೆಮ್ಮದಿ-ಲಲಿತಾ ಕುಪ್ಪಸ್ವಾಮಿ........................ ೨೫</p>
<p>ಅಮೆರಿಕನ್ನಡ-ನರಸಿಂಹಸ್ವಾಮಿ.............................................. ೨೬</p>
<p>ಕನ್ನಡ ಇಲ್ಲಿ, ಅಮೆರಿಕದಲ್ಲಿ-ಜಯಸ್ವಾಮಿ ಎಚ್.ಎಸ್........... ೨೭</p>
<p>ದೂರ ಸರಿದಾಗ ...-ಲಲಿತ ಕುಪ್ಪಸ್ವಾಮಿ............................... ೨೮</p>
<p>ಅರ್ಪಣೆ-ಧೃವ ಖಂಜರ್‍ಪಣೆ ............................................. ೨೯</p>
<p>ಅಲ್ಲಿ - ಇಲ್ಲಿ-ರಾಮಕೃಷ್ಣ ಭಟ್ ........................................ ೩೦</p>
<p>ಉನ್ಮತ್ತ ಮನ -ಶಾಂತಶ್ರೀ................................................... ೩೧</p>
<p>ಶಿವನಾಮ-ಸಂಪತ್ ಭೂಪಾಲಂ.......................................... ೩೧</p>
<p>ಹೆದ್ದಾರಿ-ಕೆ. ಶ್ರೀನಿವಾಸ ಭಟ್............................................... ೩೨</p>
<p>ಸ್ನೋ-ಡಾ|| ಹೆಚ್. ವಿ. ರಂಗಾಚಾರ್.................................... ೩೨</p>
<p>ಸ್ಪೂರ್ತಿ-'ಗುಮ್ಮ' ವಿಶ್ವೇಶ್ವರ ದೀಕ್ಷಿತ್.................................. ೩೩</p>
<p>ಮುಖವಾಡ-ಶಾಮ ಭಟ್ ................................................... ೩೪</p>
<p>ನಾನೂ ಜಂಕಿ<sup><a epub:type="noteref" href="999-aside.xhtml#id-"> <\/a><\/sup>ಆಗಿ ಬಿಟ್ಟೆ-'ದೀವಿ', ವಿಶ್ವೇಶ್ವರ ದೀಕ್ಷಿತ ....... ೩೬</p>
<p>'ನೀವಲ್ಲವೆ?'-ವಿಮಲಾ ಚೆನ್ನಬಸಪ್ಪ....................................... ೩೯</p>
<p>ದುಷ್ಯಂತ-ಡಾ|| ಕೆ. ಎನ್. ಮೂರ್ತಿ ..................................... ೪೧</p>
<p>ನನ್ನ ಕಂದ -ಸುಶೀಲ ಗುರುರಾಜರಾವ್................................ ೪೪</p>
<p>ತುಮುಲ -'ಜೋಯಿಸ್' .................................................... ೪೫</p>
<p>ನಯಾಗರ-ಮನು.................................................................. ೪೬</p>
<p>ಮೊಳಕೆ-ಡಾ| ಹಾ.ಕೃ. ಶ್ರೀನಾಥ್............................................ ೪೮</p>
<p>ಮೈಲಿಗಲ್ಲು -ಚಂಚಲ ದಾಸ್............................................... ೪೮</p>
<p>ವಿಕಲಕಾವ್ಯ -ವಿಶ್ವೇಶ್ವರ ದೀಕ್ಷಿತ........................................... ೪೯</p>
<p>ಋತುಲೀಲೆ -'ಡಾ. ಹೆಚ್. ಎ. ರಂಗಾಚಾರ್......................... ೫೨</p>
<p><em>ಅಮೆರಿಕನ್ನಡದ ಕವನಗಳು/೧೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೭</em><br />ಕಾವ್ಯಾಂಜಲಿ_ಡಾ|| ಕೆ. ರಾಮಕೃಷ್ಣ ಭಟ್ .............................. ೫೨</p>
<p>ಜೀವನ ಸಿದ್ಧಾಂತ -ವಿಶ್ವೇಶ್ವರ ದೀಕ್ಷಿತ................................. ೫೪</p>
<p>ಕನ್ನಡದ ನೆನಪು -ವಾಣಿ ರಾವ್........................................... ೫೪</p>
<p>ಆನೆ ಬಂತೊಂದಾನೆ...._ಲಲಿತಾ ಕುಪ್ಪಸ್ವಾಮಿ......................... ೫೫</p>
<p>ನೆಲಗಂಧಿಯ ಹಾಡು -ಡಾ| ಹಾ. ಮು. ಪಟೇಲ.................... ೫೬</p>
<p>ಹುಡುಕುತ್ತಿದ್ದೇನೆ -ಕೆ. ಶ್ರೀನಿವಾಸ ಭಟ್............................... ೫೭</p>
<p>ಕ್ಷ -ವಿಶ್ವೇಶ್ವರ ದೀಕ್ಷಿತ ....................................................... ೫೮</p>
<p>ನಾದಸಂಭ್ರಮ -ಲಲಿತಾ ಕುಪ್ಪಸ್ವಾಮಿ................................... ೫೯</p>
<p>ಶೂ ದ್ರ -ಡಾ| ಹಾ. ಮು. ಪಟೇಲ........................................ ೬೦</p>
<p>ಕಿಡಿ !! -ವಾಣಿ ರಾವ್.......................................................... ೬೧</p>
<p>ಆದದ್ದು ಹೋದದ್ದು -ಡಾ: ಮೈ. ಶ್ರೀ ನಟರಾಜ್.................. ೬೨</p>
<p>ಆದದ್ದು ಒಳಿತಾಯ್ತು _ಪ್ರೊ| ಬಿ. ರಾಮ ಭಟ್..................... ೬೭</p>
<p>ಎಲೆ ಹೆಣ್ಣೆ -ಬಿ. ಎಸ್. ವೇಣುಗೋಪಾಲ್........................... ೬೯</p>
<p>ಕವಿ ಕವಿತಾ _ವಾಣಿ ರಾವ್................................................... ೬೯</p>
<p>ಬಲ್ಲೆ -ಡಾ| ಶ್ಯಾಮ ಭಟ್.................................................... ೭೦</p>
<p>ಕರ್ನಾಟಕದಲ್ಲಿ ಅತಿಥಿ -ಲೀಲಾ ವಸಂತಕುಮಾರ್................ ೭೧</p>
<p>ಶುಭ ಜನುಮದಿನ -ಕೆ. ಶ್ರೀನಿವಾಸ ಭಟ್ಟ್........................... ೭೨</p>
<p>ಅಲ್ಲಿಽಇಲ್ಲಿ = ಎಲ್ಲಿ? -ವಿಶ್ವೇಶ್ವರ ದೀಕ್ಷಿತ........................ ೭೩</p>
<p>ಒಂದು ಚಳಿಗಾಲದಲ್ಲಿ -ಹಾ.ಮು. ಪಟೇಲ............................ ೭೪</p>
<p>ಶಕ್ತಿ ವರ್ತುಲದಲ್ಲಿ.... -ಲಲಿತಾ ಕುಪ್ಪಸ್ವಾಮಿ........................ ೭೫</p>
<p>ಭಾರತವೇ, ಓ ಅಮೇರಿಕವೆ -ಧ್ರುವ, ಜಿ. ಕಂಜರ್ಪಣೆ.......... ೭೮</p>
<p>ನಿರ್ದೋಷಿ -ಡಾ. ಸತೀಶ ಮಗ್ಗೆ............................................ ೮೦</p>
<p>ಆಸೆ -ಡಾ| ಮಧು ಜಯರಾಮ್............................................ ೮೦</p>
<p>ಶನಿ ಅವತಾರ -ಕೆ. ಶ್ರೀನಿವಾಸ ಭಟ್................................... ೮೩</p>
<p>ಆ ನಲ್ಲ -ಕಾವೇರಿ ............................................................... ೮೪</p>
<p>ವಿಶ್ವ ಕನ್ನಡ -ವಿಮಲಾ ಚನ್ನಬಸಪ್ಪ....................................... ೮೫</p>
<p>ಪಳೆಯುಳಿಕೆ -ಡಾ| ಹಾ ಮು ಪಟೇಲ.................................... ೮೫</p>
<p>ಗರ್ಭಧಾರಣೆ -ಡಾ| ಸುನಂದಾ ಕುಲಕರ್ಣಿ........................... ೮೬</p>
<p>ಕನಸಿನಲ್ಲಿ ಕನ್ನಡತಿ -ವಿಶ್ವೇಶ್ವರ ದೀಕ್ಷಿತ............................... ೮೮</p>
<p>ನನ್ನೂರ ತುಂಬ ಜಾತ್ರೆ -ಲಲಿತಾ ಕುಪ್ಪಸ್ವಾಮಿ...................... ೯೦</p>
<p>ಭ್ರಮೆ -'ಭಾರತಿ'................................................................. ೯೧</p>
<p>ಸೋಲೂ ಗೆಲುವೇ -ಚಂಚಲಾ ದಾಸ್................................... ೯೨</p>
<p>ಹನಿಗವನಗಳು -ಶ್ರೀನಿವಾಸ ಕೆ. ಭಟ್.................................. ೯೨</p>
<p>ಕೆರೆಗೆ ಹಾರ -ಪ್ರೊ| ಚಂದ್ರಶೇಖರ ಕಂಬಾರ......................... ೯೩</p>
<p>ಅಲ್ಲಿ-ಇಲ್ಲಿ_ಶ್ರೀಮತಿ ಲತಾಸಾಯಿನಾಥ್................................. ೯೭</p>
<p>ತಡಕಾಟ -ವಾಣಿ ರಾವ್........................................................ ೯೮</p>
<p>ಶಿಶಿರ ಬಯಲು -ಭಾರತಿ....................................................... ೯೯</p>
<p>ಭೂತ ಭೂಗತವಲ್ಲ -ಲಲಿತಾ ಕುಪ್ಪಸ್ವಾಮಿ.......................... ೯೯</p>
<p>ತಿಮ್ಮ - ಮಲ್ಲಿ -ಡಾ. ಎಚ್.ಕೆ. ಚಂದ್ರಶೇಖರ್..................... ೧೦೧</p>
<p>ಹೂವು ಹೆಣ್ಣು ತಾರೆ -ಚಂದ್ರಶೇಖರ ಪಾಟೀಲ...................... ೧೦೩</p>
<p>ಇಂದು -ಚಂಚಲಾ ದಾಸ್....................................................... ೧೦೪</p>
<p>ಕಲಕಿದ ನೀರು -ವಿಶ್ವೇಶ್ವರ ದೀಕ್ಷಿತ....................................... ೧೦೫</p>
<p>ಬರಲಿ ಅಮೆರಿಕನ್ನಡ ! -ಅನಸೂಯಾ ರಾವ್........................ ೧೦೭</p>
<p>ನಾಸ್ತಿಕ -ಕೆ. ಎನ್ ಮೂರ್ತಿ................................................... ೧೦೮</p>
<p>ಹೆಣ್ಣಾಗಿ ಉಳಿಯುತ್ತೇನೆ -ಲಲಿತಾ ಕುಪ್ಪಸ್ವಾಮಿ...................... ೧೦೯</p>
<p>ಅಮೆರಿಕನ್ನಡಿತಿಯ ಆಸೆಯ ಲಿಸ್ಟು -ವಿಮಲಾ ಚನ್ನಬಸಪ್ಪ..... ೧೧೦</p>
<p>ನ್ಯೂಯಾರ್ಕ್ -ಗಂಗಾಧರ ಚಿತ್ತಾಲ...................................... ೧೧೧</p>
<p>ತೃಪ್ತ -ಡಾ| ಕೆ.ಎನ್ ಮೂರ್ತಿ............................................... ೧೧೨</p>
<p>ಹಾಡಲಾರೆ ಹಾರಲಾರೆ -ವಾಣಿರಾವ್.................................... ೧೧೩</p>
<p>ಚುಂಬನ -ಕುಂಭಾಸಿ ಶ್ರೀನಿವಾಸ ಭಟ್.................................. ೧೧೪</p>
<p>ವ್ಯಾಸಛಂದ -ಲಲಿತಾ ಕುಪ್ಪಸ್ವಾಮಿ........................................ ೧೧೫</p>
<p>ಕನ್ನಡ ಎನೆ..... -ಡಾ. ಎಚ್ ವೈ ರಾಜಗೋಪಾಲ್................. ೧೧೬</p>
<p>ಅಲ್ಲಿ - ಇಲ್ಲಿ -ರಾಮಕೃಷ್ಣ ಭಟ್......................................... ೧೧೬</p>
<p>ಹೀಗೊಂದು ಪ್ರೇಮಕತೆ -ಶಂಕರ್.......................................... ೧೧೬</p>
<p>ದೊಡ್ಡವರು -ರಾಮದಾಸ ಎಸ್ ಭಟ್.................................. ೧೧೭</p>
<p>ನಾಟ್ಯೋತ್ಸವ -ಪೇಜಾವರ ಸದಾಶಿವರಾಯರು...................... ೧೧೯</p>
<p>ಅಮೇರಿಕೆಯಲ್ಲಿ ಕನ್ನಡ ಗರತಿ -ವಿಮಲಾ ಚನ್ನಬಸಪ್ಪ........... ೧೨೧</p>
<p>ಲೋಕೋದ್ಧಾರವಾಯ್ತಲ್ಲ..! -ಲಲಿತಾ ಕುಪ್ಪಸ್ವಾಮಿ................ ೧೨೨</p>
<p>ಶಿಶಿರ -ಶಾಂತಶ್ರೀ................................................................... ೧೨೪</p>
<p>ಬೇರುಗಳು -ವಾಣಿ ರಾವ್..................................................... ೧೨೫</p>
<p>ಬರೆಯೋಕಿಲ್ವೆ ಕಾಗ್ದಾನ? -ವಿಮಲಾ ರಾಜಗೋಪಾಲ್........... ೧೨೬</p>
<p>ಜೆಟ್ ಲ್ಯಾಗ್ -ನಾ. ರಾ. ಭಟ್ಟ............................................. ೧೨೭</p>
<p>ವಿರಹಿಯ ಓಲೆ -ಸಿ. ಎಂ. ರಾಮಕೃಷ್ಣ................................... ೧೨೮</p>
<p>ನನ್ನ ಮುದ್ದು ಕಂದ -ಆಶಾ ರಾವ್........................................ ೧೨೮</p>
<p>ಕನ್ನಡ ಕೆಳೆಯರಿರ.... -ಜಿ. ವರದರಾಜರಾವ್......................... ೧೨೯</p>
<p>ಸಂದೇಶ -ಸಿ.ವಿ. ಭಟ್.......................................................... ೧೩೦</p>
<p><em>ಅಮೆರಿಕನ್ನಡದ ಕವನಗಳು/೧೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೯</em><br />ಹೇಮಂತದ ಒಂದು ನಸುಕಿನಲ್ಲಿ -ಜಿ. ದಕ್ಷಿಣಾಮೂರ್ತಿ.......................... ೧೩೧</p>
<p>ಆಸೆ -ನಾರಾಯಣ ಸ್ವಾಮಿ..................................................................... ೧೩೨</p>
<p>ಇಲ್ಲಿ ಇಲ್ಲ -ಹ ವೆ ಕೃಷ್ಣಮೂರ್ತಿ.......................................................... ೧೩೩</p>
<p>ಮೊದಲ ರಾತ್ರಿ -ಕುಮುದಾತನಯ......................................................... ೧೩೪</p>
<p>ನಿರೀಕ್ಷೆ -ಡಾ. ಮಾ. ಶಿ. ವಿಜಯಕುಮಾರ್.............................................. ೧೩೫</p>
<p>ಉದಯವಾಗಿದೆ ಕನ್ನಡನಾಡು ! -ಡಾ. ಎನ್ ಜಯರಾಮ್.................... ೧೩೬</p>
<p>ತ್ರಿಶಂಕು -ಡಾ. ಕೆ. ಎನ್. ಮೂರ್ತಿ......................................................... ೧೩೭</p>
<p>ವನಸುಮ -ಡಿ.ವಿ.ಗುಂಡಪ್ಪ.................................................................... ೧೩೯</p>
<p>ನನ್ನ ಮುದ್ದು ಕಂದ -ನಾಗಮಣಿ ವಿಶ್ವನಾಥ್......................................... ೧೩೯</p>
<p>ಕನ್ನಡದ ಕಾಗುಣಿತ -ವಿಮಲಾ ಚನ್ನಬಸಪ್ಪ............................................ ೧೪೦</p>
<p>ಹಾವು -ಶಾಮ ಭಟ್............................................................................. ೧೪೧</p>
<p>ಹುಟ್ಬೇಕು ಇಂಗ್ಲಂಡಿನಾಗ -ಡಾ. ಆನಂದ ದೇಶಪಾಂಡೆ.......................... ೧೪೩</p>
<p>ತಂದೆ ತಾಯಿಗಳ ತಳಮಳ -ಡಾ. ಪಿ. ನಾಗನ ಗೌಡ............................. ೧೪೫</p>
<p>ವಿಶ್ವ ಕನ್ನಡ -ಡಾ. ಎಚ್ ಸಿದ್ದಲಿಂಗಯ್ಯ................................................ ೧೪೭</p>
<p>ಸ್ಫೂರ್ತಿ -ಗೋಪಾಲಪುರ ನಾಗೇಂದ್ರಪ್ಪ................................................. ೧೪೮</p>
<p>ಮಿಂಚು -ವಾಣಿ ರಾವ್.......................................................................... ೧೪೯</p>
<p>ಮಹಡಿಮಹಲಲ್ಲಿ -ಲಲಿತಾ ಕುಪ್ಪಸ್ವಾಮಿ............................................... ೧೪೯</p>
<p>ನಿಯಂತ್ರಣವಿಲ್ಲದ ಚಾಲಕರೇ -ಕುಂಭಾಸಿ ಶ್ರೀನಿವಾಸ ಭಟ್................. ೧೫೨</p>
<p>ನಮ್ಮ ಕನ್ನಡ ನಾಡು ! -ಎಲ್. ಗುಂಡಪ್ಪ.............................................. ೧೫೩</p>
<p>ಮನದಾಸೆ -ಎನ್ ಎಸ್ ರಾಮನ್......................................................... ೧೫೪</p>
<p>ಆಗ -ಲಲಿತಾ ಕುಪ್ಪಸ್ವಾಮಿ.................................................................... ೧೫೪</p>
<p>ಏನು ನಮ್ಮ ಸಾಧನೆ? -ಸಿ ಪಿ ರವಿಕುಮಾರ್......................................... ೧೫೬</p>
<p>ಸಂಜೆ -ಡಾ. ಕೆ. ಎನ್. ಮೂರ್ತಿ............................................................ ೧೫೬</p>
<p>ಅಂದು ಹೀಗಿರಲಿಲ್ಲ -ವಾದೀಶ.............................................................. ೧೫೭<br />ತಿರಸ್ಕಾರದ ಹೊಣೆ -ಶ್ರೀಕಾಂತ ಶಾಸ್ತಿ................................................... ೧೫೮</p>
<p>ಎರಡು ಸಾಗರಗಳ ನಡುವೆ -ಡಾ. ಬಿ. ವಿ. ನಾಗಭೂಷಣರಾವ್........... ೧೫೯</p>
<p>ತಲೆ ಹೋಕನ ತರಲೆ -ಲಲಿತಾ ಕುಪ್ಪಸ್ವಾಮಿ......................................... ೧೬೧</p>
<p>ಹೃದಯಗೀತೆ -ಡಾ|| ಶ್ಯಾಮಭಟ್........................................................ ೧೬೨</p>
<p>ಗುಟ್ಟಾಗಿ ಹೇಳಿದ್ದು -ಪ್ರೊ. ಸುಮತೀಂದ್ರ ನಾಡಿಗ.................................. ೧೬೫</p>
<p>ಆಗಿಹುದು ಹೀಗೆ! -ವನಿತಾ ಗಜಾನನ್................................................... ೧೬೫</p>
<p>ಅಣಕು ಕವನಗಳು -ಅಪರಂಜಿ ಶಿವು..................................................... ೧೬೬</p>
<p>ಜನ್ಮ ಭೂಮಿ -ಡಾ|| ಆನಂದ ದೇಶಪಾಂಡೆ........................................... ೧೬೮</p>
<p>ಸ್ತ್ರೀ -ಗುಂಡ್ಮಿ ಚಂದ್ರಶೇಖರ ಐತಾಳ.................................................... ೧೬೯</p>
<p>''ಕವಿ ಮತ್ತು ಭೌತ ವಿಜ್ಞಾನಿ'' -ಸಿ.ಪಿ. ರವಿಕುಮಾರ್........................... ೧೯೩</p>
<p>''ಪ್ರಭೂ ಈ ರಾತ್ರಿ'' _ಸಿ. ಪಿ. ರವಿಕುಮಾರ್........................................ ೧೭೩</p>
<p>ರತ್ನ- ಮದಿರಾ ವಿಲಾಸ -"ಅಪರಂಜಿ" ಶಿವು......................................... ೧೭೪</p>
<p>ಸಿಹಿ-ಅಲ್ಲಾ-ಕಹಿ -ಎಸ್. ವಿ. ವೆಂಕಟೇಶ್............................................. ೧೭೫</p>
<p>ಆ-ಸೆರೆ -ಮಯ್ಯಾಳ ಹರೀಶ್ ಕಾಮತ್................................................. ೧೭೫<br /><sub> </sub><br /><em>ಅಮೆರಿಕನ್ನಡದ ಕವನಗಳು/೨೧</em><br /><strong>ನವ ನವೋನ್ಮೇಷ</strong></p>
<p>ಅರಳುತಿದೆ ಆಗಸದಲೊಂದು ಕುಸುಮವು ಬಂದು,</p>
<p>
</p>
<p>ಬಾ ಪಥಿಕ ಎನ್ನಕಡೆ, ಎನ್ನ ನುಡಿ ಕರೆಯುವೆಡೆ,</p>
<p>ಪಾರಪಾರ್ಥಿಕ ಸುಖವ ಮೀರಿ ಮುನ್ನೆಡೆಯುವೆಡೆ,</p>
<p>ಹೊಸ ದಿಗಂತದ ಅಂಚು, ಹೊಸ ದಿಕ್ಕು ಕಾಣುವೆಡೆ,</p>
<p>ಪುಟಿದೆದ್ದು ಬಾ ಬೇಗ ಬಾ!</p>
<p>ನಾವು ಬಡವರೆ? ಧೀಶಕ್ತಿಯಲ್ಲಲ್ಲ!</p>
<p>ನರಕವೇ ನಮಗಿರಲಿ, ಎಲ್ಲರೊಡನಿರುವಲ್ಲಿ,</p>
<p>ನಾವು ಸ್ವಾರ್ಥಿಗಳಲ್ಲ ಸ್ವರ್ಗದೆಡೆ ಓಡಲಿಕೆ,</p>
<p>ಒಂದೂಟ, ಒಂದಾಟ, ಒಂದೆ ನೀತಿಯ ಪಾಠ,</p>
<p>ಹಳೆತನಕೆ ಹೊಸತನದ ಹಾಲು ನೀರಿನ ಬೆರೆತ,</p>
<p>ಬೇರ್ಪಡಿಸೆ ಕ್ಷೀರಸರದಂಚೆರಾಣಿಗು ವಿಹಿತ,</p>
<p>ಬದುಕು ನಶ್ವರವೆಂಬ ಹೇಡಿಗಳು ನಾವಲ್ಲ,</p>
<p>ಮುಕ್ತಿ ಬೇಕಿಂತೆಂಬ ಆಸೆ ನಮಗಿಲ್ಲ,</p>
<p>ಬದುಕೋಣ, ಸಾಯೋಣ ಮತ್ತೊಮ್ಮೆ ಹುಟ್ಟೋಣ,</p>
<p>ಹೊಚ್ಚ ಹೊಸ ಬದುಕನರಸಿ!</p>
<p>ನಾವೇನು ಓದಿಲ್ಲ ವೇದ ಶಾಸ್ತ್ರದ ಕಂತೆ,</p>
<p>ತಿಳಿದಿಲ್ಲ ನಮಗೇನು ತತ್ತ್ವ ಮಿಥ್ಯದ ಚಿಂತೆ,</p>
<p>ನಾವು ತಿಳಿದಿಹಿದಿಷ್ಟೆ, ನಮ್ಮ ಜೀವನಕಷ್ಟೆ,</p>
<p>ದುಡಿತ, ಸಂತಸ ದುಃಖ ಸಮನಾಗಿ ಬರುತಿರಲಿ,</p>
<p>ದಿನ ದಿನವು ಹೊಸ ಹಾದಿ, ಹೊಸಗತ್ತು ನಮಗಿರಲಿ,</p>
<p>ನವ ನವೋನ್ಮೇಷವಿರಲಿ!</p>
<p><strong>-ಕೆ. ಶ್ರೀನಿವಾಸ ಭಟ್</strong>(ಟ್ರಾಯ್, ಮಿಷಿಗನ್)</p>
<p>
<strong>ಸುಣ್ಣಕಲ್ಲರಳಿದ ಹಂಗೆ</strong>
</p>
<p>ಬೇವಿನಾ ಮರಬ್ಯಾಡ, ಹೇಮಾರತೀ ಎಂಬ</p>
<p>ಹೊಳೆ ಬ್ಯಾಡ.</p>
<p><em>ಅಮೆರಿಕನ್ನಡದ ಕವನಗಳು/೨೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೨೩</em><br />ಕೆಂಡ ಉದುರುವ ವೈಶಾಖದುರಿಬಿಸಿಲಿನಲ್ಲೂ</p>
<p>ಎದೆಯ ಸರೋವರದಲ್ಲಿ ಗುಣಮಿಣಕಗಳು ಮುಳುಗಿ,</p>
<p>ಹರಳು ಗಿಡದ ಟೊಳ್ಳು ಟಿಸಿಲುಗಳಲ್ಲಿ</p>
<p>ಮುಳ್ಳು ಕಾಯಿಗಳು ಜೊಂಪೆಗಟ್ಟುತ್ತವೆ.</p>
<p>ಮೈತೊಳೆದ ನೆನಪಿನೆತ್ತುಗಳು</p>
<p>ಸಿಂಗರಿಸಿಕೊಂಡು ಮೆರವಣಿಗೆ ಹೊಂಟು</p>
<p>ಸಕ್ಕರೆ ಕದ್ದ ಕೆಂಪಿರುವೆಗಳ ಹಂಗೆ</p>
<p>ಸಾಲುಗಟ್ಟುತ್ತವೆ.</p>
<p>ಬೀಳು ನೆಲದ ತುಂಬೇ ಗಿಡದ ಮೈ</p>
<p>ಬಿಳಿಯ ಹೂ ಹೊತ್ತು,</p>
<p>ಸುಣಗಾರ ಗುಮ್ಮಿಯಲ್ಲಿ ಸುಣ್ಣ ಕಲ್ಲರಳುತ್ತವೆ.</p>
<p>ರೋಹಿಣಿಯ ತುಂಟು ತೊಡೆಗಳ</p>
<p>ಸಂಧಿವಾತದ ಖುಷಿಗೋ ಯಾತಕ್ಕೋ</p>
<p>ಮೇಲುಸಿರು ಬಿಟ್ಟು ಓಡುತ್ತಿರುವ ಚಂದ್ರ-</p>
<p>ಹತ್ತೆ ಹರಿದಾರಿಯಾಚಿಗಿನ</p>
<p>ಕತ್ತಲೂರಿನ ಉಪ್ಪರಿಗೆಯಲ್ಲಿ ಮಲಗಿ</p>
<p>ಕನಸು ಕಾಣುತ್ತಿರುವ ನನ್ನ ಪ್ರಿಯತಮೆಗೆಷ್ಟು</p>
<p>ಸುದ್ದಿ ಮುಟ್ಟಿಸುತ್ತಿಯಾ?</p>
<p>ಬಿಳೀ ಹಾಸುಗಲ್ಲಿನ ಮೇಲೆ</p>
<p>ಬನಿಹಾಲು ಹರಿದದ್ದನ್ನ.</p>
<p>ಖಂಡ ಖಂಡಾತರದ ವಲಸೆ ಹಕ್ಕಿಗಳು</p>
<p>ನವಣೇ ಹೊಲದ ಹಾಲು ತೆನೆಗಳ ಮೇಲೆ</p>
<p>ಗೂಡು ಕಟ್ಟಿದ್ದನ್ನ.</p>
<p>ಕಾಡು ಬಿದುರಿನ ನಡುವೆ ಕಳಿಲೆ ಹಾದು,</p>
<p>ಬೆಳ್ಳಾನ ಬಿಳಿ ಮೊಲದ ಹಿಂಡು ಹುಚ್ಚೆದ್ದು</p>
<p>ಅಚ್ಚ ಹಸುರಿನ ಮೇಲೆ ಚಿನ್ನಾಟವಾಡಿದ್ದನ್ನ.</p>
<p>
<strong>
<em>-ಹಾ. ಮು. ಪಟೇಲ</em>
</strong>
</p>
<p>(ಬ್ರಿಡ್ಜ್ ಪೋರ್ಟ್, ವೆಸ್ಟ್ ವರ್ಜೀನಿಯ)</p>
<p>
<strong>ನನ್ನ ಕಂದ</strong>
</p>
<p>ಎನಿತೊ ದಿನಗಳ ಬಯಕೆ</p>
<p>ಇಂದು ಕೈಗೂಡಿತೆ!</p>
<p>ಕಮಲಜನ ಸಾಲಭಂಜಿಕೆ</p>
<p>ಜೀವತಳೆದೆಮ್ಮ ಮಡಿಲೊಳಗೆ</p>
<p>ನಲಿದಾಡುತಿಹುದೆ!</p>
<p>ಎವೆಯಿಕ್ಕದೆ ನಿರುಕಿಸಿಹೆನೆನ್ನ</p>
<p>ಕಂದ ನನ್ಮನದಣಿಯುವನಕ!</p>
<p>ನಿರುಕಿಸಿದಂತೆನ್ನ ಹೃದಯ</p>
<p>ಅನುಭವಿಸಿಹುದು ಮಧುರ</p>
<p>ಭಾವಾದ್ರ್ರಯಾತನೆಯ!</p>
<p>ದೇವನೇ ಮಗುವೋ!</p>
<p>ಮಗುವೇ ದೇವನೋ!</p>
<p>ಏನಿದೀ ಮುಗ್ಧ ಮುಖವು!</p>
<p>ಶಾಂತತೆಯ ಸಾಗರವು!</p>
<p>ಏನದರಸದಳ ಚೆಲುವು!</p>
<p>ಆದರೇಕೀ ಚೆಲುವು</p>
<p>ಬಾಳಿನುದ್ದಕೂ ಪಸರಿಸದು?</p>
<p>ಮುಗ್ಧತೆಯೆ ಬಾಳಿನಾದಿ, ಅಂತ್ಯವು</p>
<p>ನಡುವಿನಂತರ ಮೇಕಿಂತು</p>
<p>ಬಿಡಿಸಲಾಗದ ಕಗ್ಗಂಟು?</p>
<p>ದೇವ - ಇದಿರಿದಿರಲಾಗದಿರೆ</p>
<p>ಕರುಣಿಸೆನ್ನ ಕಂದನಿಗೆ</p>
<p>ಇದನು ಬಿಡಿಸಲಾಗುವಂತೆ!</p>
<p><strong><em>-ಮಾ.ಶಿ. ವಿಜಯಕುಮಾರ್</em></strong>(ಮಾಂಟ್ರಿಯಲ್, ಕ್ವಿಬೆಕ್)</p>
<p>
<strong>ಮೇಪಲ್ ಬಿತ್ತ</strong>
</p>
<p>ಮೇಪಲ್ ಬಿತ್ತ</p>
<p>ರೆಕ್ಕೆಗಳೆರಡು</p>
<p><em>ಅಮೆರಿಕನ್ನಡದ ಕವನಗಳು/೨೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೨೫</em><br />ಅತ್ತ, ಇತ್ತ.</p>
<p>ಎಲರಿನ ಬೆರಳು</p>
<p>ಹಿಡಿ ಸಡಿಲಿಸಲು</p>
<p>ಬೀಳುವೆ ಸುತ್ತಿ</p>
<p>ಪ್ರಾಪೆಲರಂತೆ.</p>
<p>ಸುತ್ತಲ ಬನ ಜನ</p>
<p>ಸುತ್ತುತ್ತಾರೆ</p>
<p>ಭರ, ಭರ, ಸರ ಸರ,</p>
<p>ಘರ ತಿಪ್ಪಾಲೆ.</p>
<p>ಅಮ್ಮನ ಕೈ ಬಿಡೆ</p>
<p>ಸುಮ್ಮಾನದ ಸೆಲೆ!</p>
<p><strong><em>-ಡಾ. ಎಚ್.ವಿ. ರಂಗಾಚಾರ್</em></strong>(ನ್ಯೂಟೌನ್, ಪೆನ್ಸಿಲ್ವೇನಿಯ)</p>
<p>
<strong>ಕರಗಿಸುವ ಕಡಾಯಿ</strong>
</p>
<p>ಬಿಳಿಯರು ಕರಿಯರು</p>
<p>ಮಿಕ್ಕುಳಿದ ಎಲ್ಲ ಬಣ್ಣದವರು</p>
<p>ಎಲ್ಲ ಬಣದವರು</p>
<p>ವಿಶ್ವದ ಮೂಲೆ ಮೂಲೆಗಳಿಂದ</p>
<p>ಬಂದು ಈ ಕರಗಿಸುವ</p>
<p>ಕಡಾಯಿಯಲ್ಲಿ ಬಿದ್ದು ಕರಗುವರು</p>
<p>(ಕರಗುವಾಗ ಕೆಲವರು ಕೊರಗುವರು)</p>
<p>ಎಲ್ಲ ನುಡಿಗಳು, ಎಲ್ಲ ನಡೆಗಳು</p>
<p>ಮೇಳವಿಸಿ ಹೊರಬಂದ ಪಾಕ</p>
<p>ಅಮೆರಿಕದ ಜೀವನ ಶೈಲಿ!</p>
<p>ಕರಗ ಬೇಕೇಕೆ?</p>
<p>ಹೊಸದೊಂದು ಮಿಶ್ರಣವೇಕೆ?-</p>
<p>ಎಂದೆಲ್ಲ ಕೇಳುವರುಂಟು.</p>
<p>ಕಾಯಿ ಪಲ್ಲೆಗಳ ಕೋಸುಂಬರಿಸಿ</p>
<p>ಕಲಸಿ ಬೆರೆಸಿದರೂ</p>
<p>ತನ್ನ ತನವನು ತನ್ನ ರುಚಿಯನು</p>
<p>ಬಿಡದೆ ತನ್ನದೇ ರೀತಿಯಲಿ</p>
<p>ಬೆರೆತು ಬೇರಾಗಿ, ಬೇರಾಗಿ</p>
<p>ಬೆರೆಯುವ ಸಾಲೆಡ್ ಕುಕ್ಕಿ -</p>
<p>ಯಾಗಬಾರದೇಕೆ? -</p>
<p>ಎಂದು ಕೇಳುವರುಂಟು.</p>
<p>ಸಮವಸ್ತ್ರ ಧರಿಸಿದ ಸಿಪಾಯಿ</p>
<p>ಗಳಾಗುವುದಕ್ಕಿಂತ, ಕೋಸುಂಬರೀ</p>
<p>ಕುಕ್ಕಿಯಾಗುವುದೇ ಲೇಸು.</p>
<p><strong><em>-ಡಾ| ಮೈ. ಶ್ರೀ. ನಟರಾಜ್</em></strong>(ಗೈಥರ್ಸ್‍ಬರ್ಗ್, ವಾಷಿಂಗ್ಟನ್ ಡಿ.ಸಿ.)</p>
<p>
<strong>ನಡುರಾತ್ರಿಯ ನೆಮ್ಮದಿ</strong>
</p>
<p>ಮನದಾಳದೊಳಗೆಲ್ಲೊ ಧ್ವನಿಸಿ ಘನಿಸಿ</p>
<p>ಭೂತ ಬೃಹತ್ತಾಗಿ ಬೆನ್ನೇರಿ ಬಂದ ಕವಡು ಹೊರೆಯಾಗಿ</p>
<p>ಕಾಡುತ್ತಿದೆ, ಆಡಿಸುತ್ತಿದೆ, ವಿಲಿ ವಿಲೀ ನರಳಾಟವಾಗಿ.</p>
<p>ಊರಾಚೆ, ಸಪ್ತ ಸಾಗರದಾಚೆ, ಮನದಾಳದೇಳು</p>
<p>ಪದರ ಪೊದರುಗಳಾಚೆ, ಗರುಡ ಪುರಾಣ ಕೂಡ ಬೆದರಿ ಬೆಚ್ಚಿ</p>
<p>ತೊಡೆ ನಡುವೆ ತೊಯ್ದು ಅದುರಿ ಮುದುರಿದಂತೆ</p>
<p>ಹೆದರಿಕೆಯೋ ಹೆದರಿಕೆ, ಎಲ್ಲೆಲ್ಲೂ ಬೆದರಿಕೆ -</p>
<p>ಅಣು ಸಿಡಿವ ರಭಸಕೆ, ಅಸ್ಥಿತ್ವ ಅಳಿದುದಕ್ಕೆ</p>
<p>ಇತಿಹಾಸದಪಹಾಸ್ಯದ ಅಟ್ಟಹಾಸಕ್ಕೆ.</p>
<p>ಉಣಿಸುಡಿಸು, ಬೆದೆಬೆದರು, ನಗೆ ನಲಿವು ಸಾವು</p>
<p>ಅಷ್ಟಿಷ್ಟು ಎಷ್ಟೆಷ್ಟು ಏನೆಲ್ಲ ಕಾವು! ಗುಡಿಸಂತೆ ಬಯಲಾಟ</p>
<p>ಎಷ್ಟೆಲ್ಲ ಹಾರಾಟ! ಏಕೇನು? ಹೇಗೆಷ್ಟು? ಯಾರಲ್ಲಿ ಪ್ರಶ್ನೆ.</p>
<p>ಸಗಣಿ ಸಾರಣೆಯ ನೆಲ ತೊರೆದು ಮೇಲೆದ್ದು</p>
<p>ಮಣಿಖಚಿತ ದಂತ ಶಿಖರವೇರಿ ನಿಂತರೂ 'ನಾನಿಷ್ಟೆ?! ನಾನಿಷ್ಟೇ'</p>
<p>ಏಕೆಂಬ ಚಿಂತೆ ನಡುರಾತ್ರಿಯ ನೆಮ್ಮದಿಗೆ ನೇಣುಗಂಭ.</p>
<p>ದೇಶಕಾಲ ವರ್ತಮಾನವಿಲ್ಲದ ಈ ಸಣ್ಣತನಕೆ</p>
<p>ಋಣಗಣಿಯ ಮಡಿಲಾಳದೊಳಗಿಂದ ಈ ಜನ್ಮ,</p>
<p><em>ಅಮೆರಿಕನ್ನಡದ ಕವನಗಳು/೨೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೨೭</em><br />ಮತ್ತೆಷ್ಟೋ ಕಮ್ರ್ಮ ಸನ್ನಾಹ, ತನ್ನಲ್ಲಿ ತಾನೇ ಪುಟಗೊಂಡ</p>
<p>ಮಿಸುನಿ ಬೊಟ್ಟು.</p>
<p>ಹೂ ಅರಳಿ ಬೆಳಕಾಗಿ, ನಕ್ಷತ್ರ ಥಳಥಳಿಸಿ</p>
<p>ಇರುಳಾಳದೊಳಗಿಂದ ನವಿರಾದ ನಿದ್ರೆ ತಾಯಾಗಿ ತಾ ಬಂದು</p>
<p>ಹಾಗೊಮ್ಮೆ ತಲೆಸವರಿದಂತೆ - ಇಲ್ಲಸಲ್ಲದ ಚಿಂತೆ</p>
<p>ಬೆಲ್ಲ ಬಾಗಿನ ಕೊಟ್ಟು ಸವಿಗನಸಿನುಡಿ ತುಂಬಿ</p>
<p>ಮತ್ತೊಮ್ಮೆ, ಮಗುದೊಮ್ಮೆ - ನಿಶ್ಚಿಂತೆ ನಿರಾಳವಾಗುವುದೆಂದಿಗೆ,</p>
<p>ಬೆಂದ ನೆಮ್ಮದಿಗೆ?</p>
<p>
<strong>
<em>-ಲಲಿತಾ ಕುಪ್ಪಸ್ವಾಮಿ</em>
</strong>
</p>
<p>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯ)</p>
<p>
<strong>ಅಮೆರಿಕನ್ನಡ</strong>
</p>
<p>ಹೆತ್ತವರ ಜೊತೆಗಾಗಿ ಬೆಳೆದವರ</p>
<p>ಹೆಬ್ಬಯಕೆ ಹೆಗಲೇರಿ ದೇಶಾಂತರ ಹಾರಿ</p>
<p>ಕೈಗೆಟುಕಿದ ಚೂಡಾಮಣಿ</p>
<p>ಇಲ್ಲೇ ಒತ್ತೆಯಿಟ್ಟು</p>
<p>ಡಾಲರಿನ ಜಾಡು ಹಿಡಿದು ಜಾರಿ</p>
<p>ಸಂದ ಇಂಟರೆಷ್ಟು?</p>
<p>ಬಂದ ಗೆಸ್ಟು ನೆಂಟರೆಷ್ಟು?</p>
<p>ಹಲುಬುತ್ತ ಹಲ್ಕಿರಿವ ಹನುಮಂತರು</p>
<p>ನಾವು ಧೀರ ಕನ್ನಡಿಗರು.</p>
<p>ಸಿನಿಕತನ ಅತ್ತಿರಿಸಿ</p>
<p>ಹಿತ್ತಿಲಲ್ಲೆ ಇಲ್ಲೆ ಸಣ್ಣ ಸಸಿ</p>
<p>ನೆಟ್ಟೆವು ಎದೆ ತುಂಬ ಹರಸಿ.</p>
<p>ಇಂದು ಹೂ ಬಿಟ್ಟಿದೆ ಈ ಬಳ್ಳಿ</p>
<p>ಬನ್ನಿ ಕುಳಿತುಕೊಳ್ಳಿ, ಕೊಳ್ಳಿ</p>
<p>ಇದು ನಮ್ಮ ಬಂಗಾರ ಬೆಳ್ಳಿ.</p>
<p>
<strong>
<em>-ನರಸಿಂಹಸ್ವಾಮಿ</em>
</strong>
</p>
<p>
<em>(ಬೆತೆಸ್ದಾ, ಮೇರಿಲ್ಯಾಂಡ್)</em>
</p>
<p>
<strong>ಕನ್ನಡ ಇಲ್ಲಿ, ಅಮೆರಿಕದಲ್ಲಿ</strong>
</p>
<p>ಅಮೆರಿಕನ್ನಡವೇ? ಅಮೆರಿಕನ್ನಡ!</p>
<p>ಅಮೆರಿಕ ಹಾಗೂ ಕೆನಡವೇ? ಅಂದರೆ</p>
<p>ಇಂಗ್ಲಿಷ್ ಹಾಗೂ ಫ್ರಂಚೇ?</p>
<p>ಇಲ್ಲ ಇಲ್ಲ ಅಮೆರಿಕದ ಕನ್ನಡ,</p>
<p>ಅಮೆರಿಕದಲ್ಲಿ ಕನ್ನಡ; ಉತ್ತರವಾಗಲಿ,</p>
<p>ದಕ್ಷಿಣವಾಗಲೀ ಖಂಡ ಅಮೆರಿಕದಲ್ಲಿ,</p>
<p>ಮೆರೆವ ಈ ಚೆಲುವು ಕನ್ನಡ</p>
<p>ಅಮೆರಿಕನ್ನಡ.</p>
<p>ಅಮರ ಕನ್ನಡ, ಮೆರೆವ ಕನ್ನಡ</p>
<p>ಅಮರ, ಮೆರವ ಕನ್ನಡ, ಮರೆಯದ</p>
<p>ಕನ್ನಡ ಇಲ್ಲಿ, ಅಮೆರಿಕದಲ್ಲಿ,</p>
<p>ಬರೆಯುವೆನು, ಓದುವೆನು, ನನ್ನ</p>
<p>ಕಂನುಡಿಯಲ್ಲಿ; ಎಂಬ ಆಸೆಯ</p>
<p>ಚಿಗುರು, ಮೊಳೆದು ಫಲಿಸಿ ತಿಂದು</p>
<p>ನುಡಿಸಿ, ಈ ನಲಿವ ಕನ್ನಡ</p>
<p>ಅಮೆರಿಕನ್ನಡ.</p>
<p>ಕಾಶ್ಮೀರವಿರಲಿ, ಕನ್ಯಾಕುಮಾರಿಯಿರಲಿ,</p>
<p>ಕಛ್ ಇರಲಿ, ಕಲ್ಕತ್ತ ಇರಲಿ,</p>
<p>ಆಡುವುದು ನಾಡ ಕನ್ನಡ,</p>
<p>ಪೆಸಿಫಿಕ್ ಕರೆ ಇರಲಿ, ಅಟ್ಲಾಂಟಾ ಇರಲಿ</p>
<p>ಉತ್ತರದ ಅಲಾಸ್ಕಾ, ದಕ್ಷಿಣದ ಮೆಕ್ಸಿಕೋ</p>
<p>ಇರಲಿ ಆಡುವುದಿದೇ ಕನ್ನಡ</p>
<p>ಆಡಿಸಿ, ಹಾಡಿಸಿ, ಸಿರಿಗನ್ನಡ</p>
<p>ಅಮೆರಿಕನ್ನಡ.</p>
<p>ಅಲ್ಲಿ ಕನ್ನಡ ರೂಪ ಹತ್ತೆಂಟು</p>
<p>ಅರೆಗನ್ನಡ, ಮರಿಗನ್ನಡ</p>
<p>ಜೊತೆಗೆ ಹೊಸಗನ್ನಡ</p>
<p><em>ಅಮೆರಿಕನ್ನಡದ ಕವನಗಳು/೨೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೨೯</em><br />ಇಲ್ಲಿ ಕೆನಡಾ ಕನ್ನಡ, ಸ್ಟೇಟ್ಸ್ ಕನ್ನಡ</p>
<p>ನ್ಯೂಯಾರ್ಕನ್ನಡ, ಚಿಕಾಗೊನ್ನಡ</p>
<p>ಎಲ್ಲಾ ಒಂದೇ ಕನ್ನಡ</p>
<p>ರೂಪಿಸಿ, ಮೆರೆಸಿ, ಅಮರವೀ</p>
<p>ಅಮೆರಿಕನ್ನಡ.</p>
<p>ಅಜ್ಜಿ ಕನ್ನಡ, ಅಜ್ಜ ಕನ್ನಡ</p>
<p>ಮತ್ತೆ ನುಡಿವರೆಲ್ಲಾ ಕನ್ನಡ</p>
<p>ಅದೇ ನಾಡನುಡಿ ಕನ್ನಡ</p>
<p>ತಾಯಿ ಅಮೆರಿಕನ್ನಡ, ಮತ್ತೆ ತಂದೆಯು,</p>
<p>ಮನೆಮನೆಗಳಲಿ ನುಡಿವ ಕನ್ನಡ</p>
<p>ಇಲ್ಲಿ ಅಮೆರಿಕನ್ನಡ.</p>
<p>ಇದ ಬೆಳಸಿ, ರೂಪಿಸಿ, ಹೊಸ</p>
<p>ಅಮೆರಿಕನ್ನಡ</p>
<p>
<strong>
<em>-ಜಯಸ್ವಾಮಿ ಎಚ್.ಎಸ್.</em>
</strong>
<em>(ಡೆಸ್‍ಪ್ಲೆಯಿನ್ಸ್, ಇಲಿನಾಯ್)</em>
</p>
<p>
<strong>ದೂರ ಸರಿದಾಗ ...</strong>
</p>
<p>ಕೊಳಲ ಉಲಿಯಲಿ ತೇಲಿ ಬಿಡುವೆನು</p>
<p>ಒಲವಿನಳಲಿನ ಕಾತರ</p>
<p>ನಾದಲೀಲೆಯ ವಲಯದಾಚೆಗೆ</p>
<p>ತೂರಿ ಹೋಗಲಿ ಬೇಸರ.</p>
<p>ಮಿಡಿದು ಒಲವನು ವಿರಹ ನಖದಲಿ</p>
<p>ಚಿಮ್ಮಿ ಹೊಮ್ಮಲಿ ಗಾನವು</p>
<p>ಹೃದಯ ವೀಣೆಯ ತಲೆಗೆ ಆನಿಸಿ</p>
<p>ಕುಳಿತು ಕೇಳುವೆ ಗೀತವ.</p>
<p>ಭಾವದುಮ್ಮಳ ಎದೆಯ ತಬಲದಿ</p>
<p>ತಾಳ ಬಾಜಿಸಿ ಕುಣಿದಿರೆ</p>
<p>ಮನಮಯೂರವು ನಲಿದು ನರ್ತಿಸಿ</p>
<p>ಮಿಲನ ಮಧುರತೆಗೆಳೆಸಿದೆ.</p>
<p>"ಪ್ರೇಮ ಸ್ವಪ್ನದ ಪ್ರಣಯ ಭಿಕ್ಷುಕಿ</p>
<p>ನೀಡಲೇನಿದೆ ಎನ್ನಲಿ?"</p>
<p>"ಏಕೆ ನೀಡುವೆ? ಏನ ನೀಡುವೆ?</p>
<p>ಬೇಡಿ ಬಂದೆನೆ ನಿನ್ನಲಿ?"</p>
<p>"ಬಂದೆಯೇತಕೆ ಬೇಡಲೆಳೆಸದೆ</p>
<p>ಹೃದಯ ದ್ವಾರದ ಬಳಿಯಲಿ?</p>
<p>ನಿಂದೆಯೇತಕೆ ಮರುಕದುಂಬಿದ</p>
<p>ಕಣ್ಣು ಬೆರೆಸುತ ನನ್ನಲಿ?"</p>
<p>"ಸುಪ್ತ ಸೆಳೆತವಿ ಎಳೆದು ತಂದಿರೆ</p>
<p>ತಪ್ಪು ಎನ್ನದೆ ಚೆನ್ನಿಗಾ?</p>
<p>ಬಯಕೆ ಕಾಣದೆ ಬೇಡದಿರುತಿರೆ</p>
<p>ನಿಂದಿಸೆನ್ನನು ತೊರೆವೆಯಾ?"</p>
<p>ಕಾರ್ಯ ಕಾರಣ ತೊರೆದು ಬಂದೆನು</p>
<p>ಅಂತೆ ಸಾಗುವೆ ಮುಂದಕೆ</p>
<p>ಏಕೋ ಬಂದೆನು, ಏನೋ ನಿಂತೆನು</p>
<p>ಮರಳಿ ನಡೆಯುವೆ ಅಂತೆಯೆ.</p>
<p>ನಿನ್ನ ಬಾಳಲಿ ಎನ್ನ ಕಂಡಿಹೆ</p>
<p>ಇತರ 'ನಾನು'ಗಳಿಲ್ಲವು.</p>
<p>ನಿನ್ನ ಸಂತಸ ಉಕ್ಕಿ ಹರಿದಿರೆ</p>
<p>ಎನ್ನದೇನಿದೆ ಹಂಬಲು?</p>
<p>ನಿನ್ನ ಸೊಗದಲಿ ಎನ್ನ ಮರೆಯುವ</p>
<p>ಬಯಕೆಯೊಂದಿದು ಸಾಲದೆ?</p>
<p>ನಿಡಲೆಳೆಸುವೆ ಏಕೆ ಏನನು</p>
<p>ಒಲವು ತುಂಬಿದ ಬಾಳಿಗೆ?</p>
<p>
<strong>
<em>-ಲಲಿತ ಕುಪ್ಪಸ್ವಾಮಿ</em>
</strong>
<em>(ಲಾಸ್ ಎಂಜಲೀಸ್, ಕ್ಯಾಲಿಫೋರ್ನಿಯ)</em>
</p>
<p>
<strong>ಅರ್ಪಣೆ</strong>
</p>
<p>ನನ್ನ ಕರ್ಮಗಳೆಲ್ಲ ನಿನ್ನ ಆರಾಧನೆಗೆ</p>
<p>ಮಾತುಗಳು, ಮನದಿ ಮೂಡಿದ ಭಾವನೆಗಳು</p>
<p>ಮಮದೇಹ ಮಂದಿರದಿ ನೀನೆ ರಾಜಿಸುತಿರಲು</p>
<p><em>ಅಮೆರಿಕನ್ನಡದ ಕವನಗಳು/೩೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೩೧</em><br />ನೀನೊಲಿಯೆ ಓ ಪ್ರಭುವೆ ಧನ್ಯನಾದೆ</p>
<p>ಮನುಜನೊಳು, ಮರ, ಮಣ್ಣು, ಮಿಗ, ಕಲ್ಲು, ಖಗದಲ್ಲಿ</p>
<p>ಅನವರತವೂ ನೀನೆ ಕಾಣುತಿರುವಿ</p>
<p>ನೀನೆ ಸರ್ವಸ್ವವೂ, ನೀನೆ ಎಲ್ಲೆಲ್ಲಿಯೂ</p>
<p>ನಿನ್ನ ಹೊರತೇನಿಹುದು ವಿಶ್ವದಲ್ಲಿ?</p>
<p>ವೇದಗಳು, ಬೈಬಲ್, ಖುರಾನುಗಳು ಘೋಷಿಸಿಹ</p>
<p>ಆದಿ ಅಂತ್ಯಗಳಿರದ ಓ ಮಹಾಮಹಿಮ</p>
<p>ಸರ್ವಗುಣ ಸಂಪನ್ನ ನೀನು ಮಹಿಮಾತೀತ</p>
<p>ನಿನ್ನ ನುತಿಸುವುದೆ ಬಿಡುಗಡೆಯ ಪಥವು</p>
<p>ನೀನು ನಾಯಕನಿರುವಿ ಆಟಗಾರನು ನಾನು</p>
<p>ಚೆನ್ನಾಗಿ ಆಟವನು ಆಡಬೇಕು</p>
<p>ನಿಷ್ಕಾಮ ಪ್ರೇಮ, ಸತ್ಯ ಶಾಂತಿಯಿಂದಲಿ</p>
<p>ಕರುಣಾಳು ನಿನ್ನನು ಕೂಡಬೇಕು</p>
<p>
<strong>
<em>-ಧೃವ ಖಂಜರ್‍ಪಣೆ</em>
</strong>
<em>(ಮೌಂಟನ್‍ಸೈಡ್, ನ್ಯೂಜರ್ಸಿ)</em>
</p>
<p>
<strong>ಅಲ್ಲಿ - ಇಲ್ಲಿ</strong>
</p>
<p>ದೇಶವನು ಬಿಟ್ಟು ಬಂದುದು ಒಂದು ಭ್ರಾಂತಿ,</p>
<p>ಸಿಗಬಹುದು ಎಣಿಸಿದೆನು ಇಲ್ಲಿ ಮನ ಶಾಂತಿ;</p>
<p>ತಣಿದ ಗಂಜಿಯ ರುಚಿಗೆ ಮನ ಮರುಗುತಿಹುದು,</p>
<p>ಬಿಸಿತುಪ್ಪ ಬಾಯಲ್ಲಿ ಚರ್ಮ ಸುಡುತಿಹುದು.</p>
<p>ಚಳಿಯಲ್ಲಿ ಮರಗಟ್ಟಿ ನರನಾಡಿ ಸ್ತಬ್ಧ.</p>
<p>ಕಾಲು ಕಾಲಿಗೆ ಬಡಿದು ವಿಪರೀತ ಶಬ್ದ;</p>
<p>ನಿದ್ದೆಯಲಿ ಕನಸಿನಲಿ, ನಮ್ಮೂರ ಕಾವು-</p>
<p>ಎದ್ದು ನೋಡಿದರುಂಟು ಎಂಟು ಅಡಿ ಹಿಮವು.</p>
<p>ದೇಶದವ ಓಡುವುದು ಹೊಟ್ಟೆ ತುಂಬಿಸಲು,</p>
<p>ಇಲ್ಲಿ ಬಂದವನೋಟ ಹೊಟ್ಟೆ ಕರಗಿಸಲು;</p>
<p>ಅಲ್ಲಿರುವನ ಎಣಿಕೆ ಇದು ಒಂದು ಸ್ವರ್ಗ,</p>
<p>ಇಲ್ಲಿರುವವನಿಗಾಯ್ತು ತ್ರಿಶಂಕು ಸ್ವರ್ಗ.</p>
<p>
<strong>
<em>-ರಾಮಕೃಷ್ಣ ಭಟ್</em>
</strong>
<em>(ವಿಲ್ಕಿಸ್ ಬಾರೆ, ಪೆನ್ಸಿಲ್ವೇನಿಯ)</em>
</p>
<p>
<strong>ಉನ್ಮತ್ತ ಮನ</strong>
</p>
<p>ಹುಲುಸಾದ ಬೆಳೆ, ಸುಭದ್ರ ಬೇಲಿ: ಇದ್ದರೂ,</p>
<p>ಅದೆಂತು ನೀ ಒಳನುಗ್ಗಿ ಮೇದು ಕೊಬ್ಬಿದೆ?</p>
<p>ಎತ್ತರದ ಗೋಡೆ, ಮೇಲೆ ಗಾಜಿನ ಒಪ್ಪು: ಆದರೂ</p>
<p>ನೀನೆಂತು ಹಾರಿ ಒಳಬಂದು ಎಲ್ಲ ತಲೆಕೆಳಗು ಮಾಡಿರುವೆ?</p>
<p>ದಪ್ಪನೆಯ ಬೀಗ, ಕಿಟಕಿಗಳಿಗೆ ಸರಳು: ಆದರೂ</p>
<p>ಹೇಗೆ ಒಳ ಸುಳಿದು ಎಲ್ಲವನು ಒಯ್ದಿರುವೆ?</p>
<p>ಎಲೆ ಉನ್ಮತ್ತ ಮನವೆ!</p>
<p>ನೀನೆಂತು ಕಾಣುತ್ತಿರುವೆ ಎನೆ,</p>
<p>ಹರಿದಿರದ ಹೊಚ್ಚ ಹೊಸದಾದ ಪರದೆಯೊಳಗೆ</p>
<p>ಹೇಗೋ ನುಸುಳಿ</p>
<p>ನಿರಾತಂಕವಾಗಿ ಹೀರಿ ಹೀರಿ ಕೊಬ್ಬಿ ಡುಬ್ಬಾಗಿರುವ</p>
<p>ಸೊಳ್ಳೆಯಂತೆ!</p>
<p>ನನ್ನ ನೀನು ಅಣಕಿಸುವೆಯಾ? ನಾನಿನಿತೂ ಅಂಜುವವಳಲ್ಲ!</p>
<p>
<strong>
<em>-ಶಾಂತಶ್ರೀ</em>
</strong>
</p>
<p><em>(</em>ಎಲ್ಮ್ಹಸ್ರ್ಟ್, ನ್ಯೂಯಾರ್ಕ್<em>)</em></p>
<p>
<strong>ಶಿವನಾಮ</strong>
</p>
<p>ಕರ್ಮಪಟುವಾಗಿರಲು</p>
<p>ಲೋಕದ ನಿಂದೆಗೆ ಹೆದರುವರೇ?</p>
<p>ಜ್ಞಾನಸುಧೆಯ ಸವಿಯಿರಲು</p>
<p>ಆಶೆ-ನಿರಾಶೆಗಳಿಗೊಳಗಾಗುವರೆ?</p>
<p>ಧ್ಯಾನದಿ ಯೋಗ ಮಿಲನವು ಸಿಗಲು</p>
<p>ಮನುಜರ ಪ್ರೇಮಕೆ ಹಾತೊರೆವರೆ?</p>
<p>ನಮ್ಮ ಶಿವನ ನಾಮವ ಜಪಿಸುವ ಭಾಗ್ಯವಿರಲು</p>
<p>ಲೋಕದ ಕೊಡುಗೆಗೆ ಕೈ ಚಾಚುವರೆ?</p>
<p>
<strong>
<em>-ಸಂಪತ್ ಭೂಪಾಲಂ</em>
</strong>
</p>
<p>(ಫಾರೆಸ್ಟ್ ಪಾರ್ಕ್, ಇಲಿನಾಯ್)</p>
<p>
<em>ಅಮೆರಿಕನ್ನಡದ ಕವನಗಳು/೩೨</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೩೩</em>
<br />
<strong>ಹೆದ್ದಾರಿ</strong>
</p>
<p>ಹಲವು ಹದಿನಾರು ಊರುಗಳ ಸುತ್ತ</p>
<p>ಚಕ್ರವ್ಯೂಹದ ಭಿನ್ನ ವರ್ತುಲಗಳಂತೆ</p>
<p>ಹರಿದು, ಹಮ್ಮು ಬಿಮ್ಮುಗಳಿಂದ ಶಿರವೆತ್ತಿ,</p>
<p>ಕೊನೆ ಮೊದಲಲ್ಲದೆ, ಅನಂತ ಶಯನದಂತೆ,</p>
<p>ಅಡ್ಡಿ ಆತಂಕಗಳಿಲ್ಲದೆ ಸ್ವೇಚ್ಛೆ, ಸ್ವಚ್ಛಂದತೆಯಿಂದ,</p>
<p>ಗತ್ತಿನಿಂದ ಹರಿದಾಡುತ್ತಿದೆ ಈ ಹೆದ್ದಾರಿ!</p>
<p>ಅಡೆ ತಡೆಯಿಲ್ಲದೆ, ಹರಿದಾರಿಗಳ ಪರಿಧಿಯಿಲ್ಲದೆ,</p>
<p>ಆಗಮ, ನಿರ್ಗಮನ ಭೇದವರಿಯದೆ,</p>
<p>ನಿರಾಸಕ್ತ, ನಿರಾತಂಕ ಜಡಭರತನಂತೆ</p>
<p>ಕೆಲವೊಮ್ಮೆ ಜಡೆ ಬಿಚ್ಚಿದ ರುದ್ರ ಭೈರವನಂತೆ</p>
<p>ಆವೇಶದಿಂದ, ಆಕ್ರೋಶದ ಆಹುತಿ ಪಡೆದು,</p>
<p>ಜನಸಾಗರದ ಭರತ ಇಳಿತಗಳ ಜತೆಗೆ</p>
<p>ಉನ್ಮತ್ತ, ಮಧು ಮತ್ತ ರಕ್ತ ಪಿಪಾಸುವಿನಂತೆ</p>
<p>ಹೆಡೆಯೆತ್ತಿ, ಹರಿದಿದೆ ಈ ಸ್ವಚ್ಛಂದ ದಾರಿ!</p>
<p><strong><em>-ಕೆ. ಶ್ರೀನಿವಾಸ ಭಟ್</em></strong><em> </em>(ಟ್ರಾಯ್, ಮಿಷಿಗನ್)</p>
<p>
<strong>ಸ್ನೋ</strong>
</p>
<p>ನೀಬರುವೆ</p>
<p>ಕರಿಮೋಡದುಬ್ಬರವೇರಿ.</p>
<p>ಚಳಿಗಾಳಿ ಬರಬರನೆ ಬೀಸುವುದು</p>
<p>ಕಾಳಿಯುತ್ಸವದ ಮುಂದೆ</p>
<p>ಕುಣಿದಾಡುವ ತಂಬಡಿಯಂತೆ.</p>
<p>ಭೀತಿ ತುಂಬುವೆ ಮನದಿ.</p>
<p>ಬಾನಿಂದ ನೀನಿಳಿವೆ</p>
<p>ಸಾರಸದ ಗರಿಯಂತೆ.</p>
<p>ಎಲ್ಲೆಲ್ಲೂ ಚೆಲ್ಲುವುದು</p>
<p>ನೀ ಸುರಿದ ಪಾರಿಜಾತ.</p>
<p>ಮನವು ಹಗುರಾಗುವುದು;</p>
<p>ಮೂಡುವುದು ಸಂತಸದ ಕೋಲಾಹಲ.</p>
<p>ಮೋಡಗಳು ಸರಿದೋಡಿ</p>
<p>ಸಾರಿ ಬರೆ ತಿಳಿ ಬಾನು,</p>
<p>ಮಳೆಗರೆಯೆ ಬಿಸಿಲ ಕಿರಣ,</p>
<p>ಮನಕೆ ಅಚ್ಚರಿ ತುಂಬಿ</p>
<p>ಕರಗಿ ಹರಿದೋಡುವೆಯೊ</p>
<p>ಮಾಯವಾಗುವೆ ನೀನು ಆವಿಯಾಗಿ</p>
<p>ಹೀಗೆ ಬಗೆಬಗೆಯಾಗಿ</p>
<p>ಇದ್ದು ಇಲ್ಲವೆನಿಸುವ ನೀನು.</p>
<p>ಭಯ, ವಿಸ್ಮಯ, ಹರ್ಷವೆಂಬ</p>
<p>ರಾಗಗಳ ತಳೆವ ನಾನು</p>
<p>ನಮ್ಮಿರವ, ಇರದಿರುವ ಹುರುಳಿದೇನು?</p>
<p><strong><em>-ಡಾ|| ಹೆಚ್. ವಿ. ರಂಗಾಚಾರ್</em></strong>(ನ್ಯೂಟೌನ್, ಪೆನ್ಸಿಲ್ವೇನಿಯಾ)</p>
<p>
<strong>ಸ್ಪೂರ್ತಿ</strong>
</p>
<p>ಸ್ಪೂರ್ತಿ, ಅಚ್ಚರಿಸಿ ನೀನು ಅಚ್ಚರಿಯು ಏನು!</p>
<p>ಗುಂಡಿಗೆಯ ಗುಡುಗುಡುವ ನಾದದಲಿ</p>
<p>ಕವನವನು ಹಾಡಿ ಹೇಳುವಾ ನಿನ್ನ ಮೋಡಿಗೆ</p>
<p>ಬೆರಗುಗೊಂಡು ಎನ್ನನೇ ಕೊಟ್ಟೆನೆಲೆ ನಿನಗೆ, ಎನ್ನನೆ ಕೊಟ್ಟೆನೆಲೆ ನಿನಗೆ</p>
<p>ನಿನ್ನ ತಳಿರದು ಮಿಂಚುತಿರೆ ಕವಿತೆಯಲಿ</p>
<p>ಅದು ರಸದಾಣ, ಮನ ಸೆಳೆಯೆ ಎಸೆದ ಹೂಬಾಣ.</p>
<p>ಜನತೆ ಬಾಗುವುದು ನಿನ್ನ ಬೆಡಗಿಗೆ,</p>
<p>ನಿನ್ನ ಶುಭ್ರತೆಗೆ, ನುಣುಪು ವೈಯಾರಕೆ;</p>
<p>ಒಲೆಯುವುದು ನಿನ್ನ ನಲ್ಮೊಗದ ಚಾರುಹಾಸಕೆ;</p>
<p>ಕುಣಿಯುವುದು ನಿನ್ನ ಕಾಲ್ಗೆಜ್ಜೆಯಾ ತಾಳಕೆ</p>
<p>ಆದರೇನೆಲೆ ದೋಷವೊಂದುಂಟು:</p>
<p>ಕರೆದಾಗ ಬಾರಳಯ್; ಬಂದಾಗ</p>
<p>ಎನ್ನನೇ ನುಡಿಯ ಬಿಡಳು;</p>
<p><em>ಅಮೆರಿಕನ್ನಡದ ಕವನಗಳು/೩೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೩೫</em><br />ನುಡಿದೊಡನೆ ಓಡುವಳು ಕಣ್ಮರೆಯಾಗಿ</p>
<p>ಹೊತ್ತಿಗಾಗದ ಹುಚ್ಚು ಹುಡುಗಿಯೆ,</p>
<p>ನಂಬಿ ಕೆಟ್ಟೆನು ನಿನ್ನ</p>
<p>ಇನ್ನು, ನೀನೊಲಿದರೇನು ಮುನಿದರೇನು</p>
<p>ಸ್ಥಿತಪ್ರಜ್ಞನು ನಾನು.</p>
<p>ನೀನೊಲಿದರೊಂದು ಚೆನ್ನ; ಮುನಿಸಿದರದೊಂದು ಚೆನ್ನ</p>
<p>ಸ್ವಾತಂತ್ರ್ಯದಾ ಬೆಲೆಯ ನಾ ಬಲ್ಲೆ ಚಿನ್ನ.</p>
<p><strong><em>-'ಗುಮ್ಮ' ವಿಶ್ವೇಶ್ವರ ದೀಕ್ಷಿತ್</em></strong><em> </em>(ಕ್ಯಾಲಿಫೋರ್ನಿಯ)</p>
<p>
<strong>ಮುಖವಾಡ</strong>
</p>
<p>ಧರಿಸಿದ ಮುಖವಾಡ ಕಿತ್ತೊಗೆಯುತ್ತೇನೆ_</p>
<p>ಇಂದಲ್ಲ ಇನ್ನೊಂದು ದಿನ!</p>
<p>ಕಿತ್ತೊಗೆದೇ ಒಗೆಯುತ್ತೇನೆ.</p>
<p>ನಿನಗೆ ಬಾಗಿದ್ದು ನಿನ್ನ ಪೌರುಷಕ್ಕಲ್ಲ.</p>
<p>ನಿನ್ನ ವಿದ್ಯೆಗಲ್ಲ, ನಿನ್ನ ಮೋಸಕ್ಕಲ್ಲ</p>
<p>ನಿನ್ನ ಸೋಗಿಗಲ್ಲ.</p>
<p>ನನ್ನ ಹಿಂಡುತ್ತಿದ್ದ ಆ ಪಿಶಾಚಿಗಾಗಿ.</p>
<p>ಪಿಶಾಚಿ ಎಂದರೆ ಕೂಗಬೇಡ.</p>
<p>ಅದು ನನ್ನ ಮಾತ್ರವಲ್ಲ ಎಲ್ಲ</p>
<p>ರನ್ನೂ ಕಾಡುತ್ತದೆ; ನಿನ್ನನ್ನು ಕೂಡ.</p>
<p>ಕಣ್ಣಿಗೆ ಕಾಣುವ ಈ ಪಿಶಾಚಿ</p>
<p>ಗೆ ಎಲ್ಲರೂ ತಲೆ ಬಾಗುತ್ತಾರೆ.</p>
<p>ಬಾಗಲೇ ಬೇಕು.</p>
<p>ಅಧ್ಯಕ್ಷರಿಂದ ಹಿಡಿದು, ನನ್ನಂಥ</p>
<p>ಸಾಮಾನ್ಯ ಪ್ರಜೆಯ ತನಕ.</p>
<p>ಒಂದಲ್ಲ ಹತ್ತು ಮುಖವಾಡ</p>
<p>ಹಾಕಿದ್ದೇನೆ, ಒಂದು ಹೋದರೆ ಮತ್ತೊಂದು</p>
<p>ಇರಲಿ ಎಂದು.</p>
<p>ಅಪ್ಪ ಬೇಡ ಎಂದರೂ, ಅಮ್ಮ ಇರು ಎಂದರೂ,</p>
<p>ಅಣ್ಣ ಸಾಕು ಎಂದರೂ ಅವರ ಮಾತನ್ನೆಲ್ಲ</p>
<p>ಮತ್ತೊಂದು ಕಿವಿಯಿಂದ ಬಿಟ್ಟು ಬಂದಿದ್ದೇನೆ,</p>
<p>ಮುಖವಾಡ ಹಾಕಿಕೊಂಡು.</p>
<p>ನೀನು 'ಓಂ ಶಾಂತಿ ಶಾಂತಿ ಶಾಂತಿ'</p>
<p>ಎಂದಾಗ 'ನಾನೂ ಹಾಗೆ' ಎಂದಿದ್ದೇನೆ,</p>
<p>ಆದರೆ ನನ್ನ 'ಶಾಂತಿ' ಬೇರೆ.</p>
<p>ಕಣ್ಣು ಮುಚ್ಚಿ ಬಕನಂತೆ ಧ್ಯಾನ ಮಾಡಿದ್ದೇನೆ;</p>
<p>ನಮಸ್ಕರಿಸಿದ್ದೇನೆ. ಭಜನೆ ಹಾಡಿದ್ದೇನೆ,</p>
<p>ಎಲ್ಲ ಮಾಡಿದ್ದೆನೆ.</p>
<p>ಹೌದು, ನಾನು ಶುದ್ಧ ಆಸ್ತಿಕ ಸ್ವಾಮಿ!</p>
<p>ಸಂಶಯ ಬಂದರೆ ಹಗಲಿರುಳು</p>
<p>ನನ್ನೊಂದಿಗೆ ಬರುತ್ತಿರುವ ಅವನಲ್ಲಿ ಕೇಳು!</p>
<p>(ಬೆಳಕಿದ್ದಾಗ ಮಾತ್ರ ಹುಡುಕು!)</p>
<p>ವೇದ-ವೇದಾಂತ, ಉಪನಿಷತ್ ಎಲ್ಲ</p>
<p>ಕೇಳಿದ್ದೇನೆ; ತಲೆ ತೂಗಿದ್ದೇನೆ.</p>
<p>ಆದರೆ ನಿದ್ರೆ ಮಾತ್ರ ಬಂದಿರಲಿಲ್ಲ.</p>
<p>(ಜೊಂಪು ಹತ್ತಿತ್ತಷ್ಟೆ)</p>
<p>'ಅಹಂ ಬ್ರಹ್ಮಾಸ್ಮಿ' ಎಂದು ನಿನ್ನನ್ನೆ</p>
<p>ಸೇವೆ ಮಾಡತೊಡಗಿದ್ದೇನೆ,</p>
<p>ದೇಶಸೇವೆ ಮಾಡುವ ಪಣತೊಟ್ಟ ನಾನು.</p>
<p>'ಲೋಕಾ ಸಮಸ್ತಾ ಸ್ಸುಖಿನೋ ಭವಂತು'</p>
<p>ವಿಯೆಟ್ನಾಮಿಗೆ ಬಾಂಬು ಬಿತ್ತು!</p>
<p>ಎಂದಾಗ ನಿನ್ನ ಒಪ್ಪಿಗೆಯ ಮುದ್ರೆಯೂ ಬಿತ್ತು</p>
<p>ಎಲ್ಲಾ ಎರಡು ಮುಖ ಅಷ್ಟೆ!</p>
<p>ನನ್ನ ಸೋಲಿನ ಗುಟ್ಟು ಇಷ್ಟೆ_</p>
<p>ನಿನ್ನ ಹಾಗೆ ಗಾಳಿ ಬಂದೆಡೆಗೆ ತೂರಲು</p>
<p>ನಾನು ಕಲಿತದ್ದು ಸಾಕಾಗಲಿಲ್ಲ.</p>
<p>ನಿನ್ನಂತೆ ನಾನೂ ಒಬ್ಬ ಬ್ರಹ್ಮಚಾರಿ!</p>
<p>ಕೆರೆಯ ನೀರನ್ನು ಕಟ್ಟಿ ನಿಲ್ಲಿಸಬಹುದು.</p>
<p>ಆದರೆ ನದಿಯ ನೀರನ್ನು ಎಷ್ಟು ದಿನ</p>
<p><em>ಅಮೆರಿಕನ್ನಡದ ಕವನಗಳು/೩೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೩೭</em><br />ನಿಲ್ಲಿಸಬಹುದು?</p>
<p>ನಮಗಿಬ್ಬರಿಗೂ ಇರುವ ವ್ಯತ್ಯಾಸ ಇಷ್ಟೆ_</p>
<p>'ನಿನ್ನ ಮುಖವಾಡ ಸ್ವಲ್ಪ ದಪ್ಪ'</p>
<p><strong><em>-ಶಾಮ ಭಟ್</em></strong>(ಯಿಡಾನ್, ಪೆನ್ಸಿಲ್ವೇನಿಯ)</p>
<p>
<strong>ನಾನೂ ಜಂಕಿ<sup><a epub:type="noteref" href="999-aside.xhtml#id-">೧<\/a><\/sup>ಆಗಿ ಬಿಟ್ಟೆ</strong>
</p>
<p>ವಿದ್ಯಾರ್ಥಿಯಾಗಿ ಅಮೆರಿಕಕ್ಕೆ ಬಂದವನು</p>
<p>ಹಸಿರು ಪತ್ರವ ಹಿಡಿದು ಪೌರತ್ವಕೇರಿದೆನೆಂಬ ಒಣ</p>
<p>ಹೆಮ್ಮೆಯಲಿ</p>
<p>ಕೊಬ್ಬಿದ ಗೂಳಿ ನಾನಾದೆ</p>
<p>ಬೆದೆಗೊಂಡ ಪೋರಿಯರ ಸಂಗಕ್ಕಾಗಿ</p>
<p>ಃಚಿಡಿ- ಬಾರಿಗೆ ಅಲೆಯುವ</p>
<p>ಬೀದಿಯ ನಾಯಿ ನಾನಾದೆ</p>
<p>ಅooಡಿಇಸುತ್ತ ಔಓ ಖಿ.ಗಿ. ಯ ನಗ್ನ ಚಿತ್ರಗಳ</p>
<p>ಎಡೆಗೆ ಕಣ್ಣು beeಡಿಇಸುವ</p>
<p>ಬೆದೆಗುರುಡ ಕುಡುಕ ನಾನಾದೆ</p>
<p>ಕಂಡದ್ದು ಕೇಳಿದ್ದನೆಲ್ಲ ಕೊಂಡು</p>
<p>ಹರಿದು ಮುರಿದು ಬಕ್ಕರಿಸುವ</p>
<p>ಶ್ರೀ ಭಕ್ಷಕ (ಛಿoಟಿsumeಡಿ) ನಾನಾದೆ</p>
<p>ಹಬ್ಬದ sಚಿಟe ಹಬ್ಬದ ನಂತರದ sಚಿಟe</p>
<p>ಅಂಗಡಿ ತೆರೆವ sಚಿಟe ಅಂಗಡಿ ಮುಚ್ಚುವ sಚಿಟe</p>
<p>ಭಂಡಾರ ತೆರವುಗೊಳಿಸುವ sಚಿಟe</p>
<p>ಇಂದು ಮಾತ್ರದ sಚಿಟe</p>
<p>ಇತ್ಯಾದಿ ಮುನ್ನೂರ ಅರವತ್ತೈದು ದಿನವೂ</p>
<p>ಮೊಲೆಯೂಡುವ</p>
<p>ಮುಗ್ಧ ಹೀರುಗ (suಛಿಞeಡಿ) ನಾನಾದೆ</p>
<p>'ಈಡಿee ಅದು ಈಡಿee ಇದು'ಕ್ಕಾಗಿ ಹಗಲಿರುಳು</p>
<p>ಬಲಿ ಬೀಳುವ ಸ್ವತಂತ್ರ ಜಗತ್ತಿನ</p>
<p>ಈಡಿee ಪೌರ ನಾನಾದೆ</p>
<p>ಮನೆಗೆ ಸಾಲ ಮಠಕ್ಕೆ ಸಾಲ</p>
<p>ಕೊಂಡದ್ದಕ್ಕೆಲ್ಲ ಸಾಲ ಮಾಡಿ</p>
<p>ಪ್ಲಾಸ್ಟಿಕ್ ಹಣ ಹೊತ್ತು ಕಸಗೂಳು (ರಿuಟಿಞ ಜಿooಜ)</p>
<p>ತಿಂದು ತಿರುಗುವ</p>
<p>ಸ್ವತಂತ್ರ ಕತ್ತೆ ನಾನಾದೆ</p>
<p>ಹಬ್ಬ ಹುಣ್ಣಿಮೆಗಳ ತೊರೆದು</p>
<p>ವಾರಕ್ಕೆ ಎಪ್ಪತ್ತು ಗಂಟೆ ದುಡಿಯುವ ಎತ್ತಾದೆ</p>
<p>ಸ್ವಂತ ತಾಯಿ ತಂಗಿಯರ ಬಿಟ್ಟು</p>
<p>ಯಾರದೋ ಜೀವನ ಭದ್ರತೆ</p>
<p>(soಛಿiಚಿಟ seಛಿuಡಿiಣಥಿ) ಗಾಗಿ</p>
<p>ಕರ ತೆತ್ತುವ ಕುರುಡ ನಾನಾದೆ</p>
<p>ವ್ಯಕ್ತವಾಗಿಯೊ ಅವ್ಯಕ್ಕ್ತವಾಗಿಯೊ</p>
<p>ರಾಷ್ಟ್ರ ರಾಷ್ಟ್ರ ಗಳ ವೈರದಲಿ</p>
<p>ಪರಮಾಣು ವಿಷಬೀಜಕ್ಕೆ ಎರೆಯುವ</p>
<p>ತೃತೀಯ ಜಗತ್ತಿನ ರಕುತ ನಾನಾದೆ</p>
<p>ವರುಷವೂ ತಪ್ಪದೆ ಕರ-ವಾಪಸ್ ಕಾಗದ ತುಂಬಿ</p>
<p>ಕರ-ಮಾನವ ತಿರುಗಿ ಕೊಡುವ ಪೆನ್ನಿಗಳಿಗಾಗಿ</p>
<p>ಕಾತರಿಸುವ ಚಾತಕವು ನಾನಾದೆ</p>
<p>ಹೊತ್ತು ಗೊತ್ತಿಲ್ಲದೆಯೆ ಕೂಳ ಮರೆತು</p>
<p>ಸೋಪುಗಳ ಚಟ ತೀರಿಸಲು</p>
<p>ಹುಚ್ಚು ಪೆಟ್ಟಿ (iಜioಣ box)ಯ ಮುಂದೆ</p>
<p>ಗರ ಬಡಿದು ಕೂಡುವ ಎಬ್ಬಂಕ ನಾನಾದೆ.</p>
<p>ಕಾಲ್ಚೆಂಡು ಬುಟ್ಟಿಚೆಂಡುಗಳ ಆಟಗಳ</p>
<p>ಸತತ ನೋಡುತ ನಾಲ್ಕಾಣಿ(quಚಿಡಿಣeಡಿ)</p>
<p>ಜೂಜು ಕಟ್ಟುವ</p>
<p>ಅಥವ</p>
<p>ಲಾಸ್ ವೇಗಸ್‍ನಲ್ಲಿ ಒಂದಾಣಿ(ಟಿiಛಿಞeಟ)</p>
<p>ಸೀಳುಯಂತ್ರ(sಟoಣ-mಚಿಛಿhiಟಿe)ದ ಮುಂದೆ</p>
<p>ಕುಕ್ಕರಿಸುವ ಚಿಲ್ಲರೆಯು ನಾನಾದೆ</p>
<p>ಬಡಿದು ಕೂದಲಿಗೆ ಬಣ್ಣವನು</p>
<p><em>ಅಮೆರಿಕನ್ನಡದ ಕವನಗಳು/೩೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೩೯</em><br />ವಿಚಿತ್ರ ವೇಷದಲಿ ಗುರಿ ಇಲ್ಲದೆಯೆ</p>
<p>ಹಾಲಿವುಡ್ ಬುಲೆವಾರ್ಡ್‍ನ ನಟರ ಪಾದಮುದ್ರೆಯಲ್ಲಿ</p>
<p>ಪಾದ ಇಟ್ಟು ತಿರುಗುವ</p>
<p>ಕಲ್ಪನಾಮಯ ಕಾದಂಬರಿ ನಾನಾದೆ</p>
<p>ಕೋಕ್ ಏರಿಸಿ ಮೂಗು ಸುಟ್ಟರೂ ತೊಗಲು</p>
<p>ತೂತಾದರೂ</p>
<p>ಗುಳಿಗೆ ಪುಡಿಗಳ ಕಬಳಿಸಿ ಹಾರಾಡುವ</p>
<p>ಗಗನಚರಿ(sಠಿಚಿಛಿe ತಿಚಿಟಿಜeಡಿeಡಿ)ನಾನಾದೆ</p>
<p>ನನ್ನ ಬುದ್ಧಿಗೊಂದು ಪೆನ್ನಿ</p>
<p>mಚಿಜe-iಟಿ-ಖಿಚಿiತಿಚಿಟಿ, ಊoಟಿg-ಏoಟಿg ಇತ್ಯಾದಿ</p>
<p>ರಾಶಿ ವಸ್ತುಗಳಲಿ ಗುರುತರಿಯದಂತೆ</p>
<p>mಚಿಜe-iಟಿ-Iಟಿಜiಚಿ ನಾನಾದೆ</p>
<p>ಎಲೆ ಪ್ರಿಯೆ,</p>
<p>ಸಂಕ್ರಾಂತಿಗಳೆ ಗತಿಸಿದರೂ</p>
<p>ನೆರೆಮನೆಯವನ ಮುಖವ ನೋಡದ</p>
<p>ಮುನಿಯು ನಾನಾದೆ</p>
<p>ದಡದಲ್ಲಿ ಉಳಿಯಲು ಆಳ ಬೇರಿಲ್ಲದೆಯೆ</p>
<p>ಹೊಳೆಯಲ್ಲಿ ಹರಿದು ಹೋಗಲು ಆಗದೆ</p>
<p>ತೆಳು ಬಳ್ಳಿಯ ಹಿಡಿದು ಇನ್ನೂ ಹೋರಾಡುತ್ತಿರುವ</p>
<p>ಶೂನ್ಯ ಸಂಪಾದಕ (Zeಡಿo-ಚಿಛಿhieveಡಿ)</p>
<p>ನಾನಾದೆ</p>
<p>ಈ 'ಕರಗಿಸುವ ಕಡಾಯಿ'ಯಲ್ಲಿ</p>
<p>ಕರಗದೆಯೆ ಮುಳುಗದೆಯೆ</p>
<p>ತೇಲಾಡುವ ಜೊಟ್ಟು ನಾನಾದೆ</p>
<p>ಸಹಸ್ರ ಹೊಸ ಗೆಳೆಯರನು ಹೊಂದಿಯೂ</p>
<p>ಹೃದಯದಾಳಕೆ ಇಳಿಯದೆ ಗಂಟಲೊಳ್ ಸಿಕ್ಕ</p>
<p>"ಊeಟಟo-ಊi" ನಾನಾದೆ</p>
<p>ಅಣ್ಣ ತಂಗಿಯರ ಹುಟ್ಟು ಗೆಳೆಯರ ಬಿಟ್ಟು</p>
<p>ಬೆಳೆದ ಊರಿನ ನೆನಪಳಿದು ಮುಟ್ಟಾದ</p>
<p>ಹಾಳೂರ ಹದ್ದು ನಾನಾದೆ</p>
<p>ನನ್ನ ತಾಯಿಯ ತೊರೆದು ಕನ್ನಡತಿಯ ಮರೆತು</p>
<p>ಭಾರತಿಯಿಂದ ಸರಿದು</p>
<p>ಎಲ್ಲಿ ತ್ರಿಮಾತೃದ್ರೋಹಿ ಆದೆನೆಂಬ ಅಳುಕಿನಲಿ</p>
<p>ಸೊರಗಿ ಸುಣ್ಣ ನಾನಾದೆ</p>
<p>ಇಂದಲ್ಲ ನಾಳೆ ತಿರುಗಿ ನಮ್ಮೂರಿಗೆ</p>
<p>ಹೋಗಬೇಕೆಂಬ ದೂರದ ಆಸೆ ಇರಿಸಿಕೊಂಡಿದ್ದ ನಾನು</p>
<p>ಅಲ್ಲಿಯೂ ಡಿeರಿeಛಿಣ ಆಗಬಹುದಾದ</p>
<p>ಜಂಕಿ ಆಗಿ ಬಿಟ್ಟೆ.</p>
<p><strong><em>-'ದೀವಿ', ವಿಶ್ವೇಶ್ವರ ದೀಕ್ಷಿತ</em></strong>(ಲಾಸ್ ಏಂಜೆಲೀಸ್, ಕ್ಯಾಲಿಫೋರ್ನಿಯ)</p>
<p>
<strong>'ನೀವಲ್ಲವೆ?'</strong>
</p>
<p>ಹತ್ತು ವರುಷದ ಹಿಂದೆ</p>
<p>ಸೂಟ್‍ಕೇಸು ತುಂಬಿಸುತ</p>
<p>ಅತ್ತಿತ್ತ ಸುಳಿದವರು ನೀವಲ್ಲವೆ?</p>
<p>ಅತ್ತೆ ಮಾವರಿಗೆರಗಿ</p>
<p>ಏರ್ ಇಂಡಿಯಾದಲ್ಲಿ</p>
<p>ಹತ್ತೇರಿ ಹೋದವರು ನೀವಲ್ಲವೆ?</p>
<p>ಮತ್ತೆರಡು ವರುಷಕ್ಕೆ</p>
<p>ಬರುವೆನೆಂದೆನಗ್ಹೇಳಿ</p>
<p>ಒತ್ತಿ ಕೈ ಹಿಡಿದವರು ನೀವಲ್ಲವೆ?</p>
<p>ಇತ್ತ ತಲೆ ಬಾಗಿರಲು</p>
<p>ಕತ್ತೆತ್ತಿ ಕಣ್ಣೊರಸಿ</p>
<p>ಮತ್ತೆ ನಗು ಎಂದವರು ನೀವಲ್ಲವೆ?</p>
<p>ಕಲಿಯಬೇಕೆಂದವರು</p>
<p>ಕಲಿಯಲೇ ಬಂದವರು</p>
<p>ಕಲಿತಾಯಿತೆಂದವರು ನೀವಲ್ಲವೆ?</p>
<p>ಕಳಿಸಬೇಕೆಂದವರು</p>
<p>ಬಲು ಸೊಗಸು ಡಾಲರೆಂ</p>
<p>ದುಳಿದೆಯೇ ಬಿಟ್ಟವರು ನೀವಲ್ಲವೆ?</p>
<p>ಆಗಸ್ಟು ತಿಂಗಳಲಿ</p>
<p><em>ಅಮೆರಿಕನ್ನಡದ ಕವನಗಳು/೪೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೪೧</em><br />ಬೇಗಬಾ ಎಂದವರು</p>
<p>ಕಾಗದವ ಬರೆದವರು ನೀವಲ್ಲವೇ?</p>
<p>ಪ್ಲೇನಿನಿಂದಿಳಿದಾಗ</p>
<p>ಕೈಬೀಸಿ ಕರೆದವರು</p>
<p>ನಾನಿಲ್ಲಿ ಎಂದವರು ನೀವಲ್ಲವೇ?</p>
<p>ಏರೋಡ್ರೋಮನು ಬಿಟ್ಟು</p>
<p>ಕಾರಿನಲಿ ಬರುವಾಗ</p>
<p>ಊರವರ ನೆನೆದವರು ನೀವಲ್ಲವೇ?</p>
<p>ಊರೇಕೆ ಯಾರೇಕೆ</p>
<p>ದೂರದಾ ಕತೆಯೇಕೆ</p>
<p>ಬಾರೆ ನೀನೆಂದವರು ನೀವಲ್ಲವೇ?</p>
<p>ಡಾರ್ಲಿಂಗ್ ನೀನೆಂದು</p>
<p>ಬೇರಾರು ಇಲ್ಲೆಂದು</p>
<p>ನೂರಾರು ನುಡಿದವರು ನೀವಲ್ಲವೇ?</p>
<p>ಮಾವನಾ ಮಗಳೆಂದು</p>
<p>ಮಾಮಿಡಿಯು ನೀನೆಂದು</p>
<p>ಹೂದುಟಿಯ ಸವಿದವರು ನೀವಲ್ಲವೇ?</p>
<p>ಹಿಂದುಸ್ತಾನಕ್ಕೆ</p>
<p>ಹಿಂದಿರುಗುವೆನು ನಾನು</p>
<p>ಒಂದ್ ವರುಷಕೆಂದವರು ನೀವಲ್ಲವೇ?</p>
<p>ಸಂದಿರಲು ವರುಷಗಳು</p>
<p>ಅಮೆರಿಕೆಯೆ ಸುಖವೆಂದು</p>
<p>ಚೆಂದಾಗಿ ಉಳಿದವರು ನೀವಲ್ಲವೇ?</p>
<p>ಮರಳಿ ಹೋಗುವೆವೆಂದು</p>
<p>ಮರಮರಳಿ ಹೇಳುತ್ತ</p>
<p>ಕರೆದೆನ್ನ ತಂದವರು ನೀವಲ್ಲವೇ?</p>
<p>ಮರೆತೆನ್ನ ತವರನ್ನು</p>
<p>ದೊರೆ ನಿನ್ನ ಸಂಗದಲಿ</p>
<p>ನೆರಳಾಗಿ ಉಳಿದವಳು ನಾನಲ್ಲವೇ?</p>
<p><strong><em>-ವಿಮಲಾ ಚೆನ್ನಬಸಪ್ಪ</em></strong>(ವರ್ಜೀನಿಯ)</p>
<p>
<strong>ದುಷ್ಯಂತ</strong>
</p>
<p>ಮೊನ್ನೆ</p>
<p>ಮಳೆಗುಡಿಸಿದಾಕಾಶದ ಕೆಳಗೆ</p>
<p>ಶಾಯಿ ಕತ್ತಲೆ ಮಬ್ಬು</p>
<p>ಇಬ್ಬನಿ ಬಿದ್ದ ಆ ಹೊತ್ತು</p>
<p>ಅಂಗಳ ನೋಡಿದಾಗಲೆಲ್ಲ</p>
<p>ನಿನ್ನ ಹೆಜ್ಜೆ ಗುರುತು ಕಂಡಂತಾಗಿ</p>
<p>ಹಲವು ಸಲ-</p>
<p>ನಿನ್ನ ನೂಪುರದ ಸದ್ದು ಬಂದಂತಾಗಿ</p>
<p>ತೆರೆದಾಗ ಬಾಗಿಲು - ಕಂಡಿದ್ದು</p>
<p>ದೂರ ಮಬ್ಬು - ಮಂಜು - ಮಳೆಯಲ್ಲಿ</p>
<p>ಫಿಲೋಮಿನಾ ಚರ್ಚಿನ ತುದಿ</p>
<p>ಅಂದೆಲ್ಲಾ</p>
<p>ತೂಫಾನು ದಿನಗಳಲ್ಲಿ</p>
<p>ನಿನ್ನ ಮೈ ಹೊದೆಯುವ ರಗ್ಗಾಗಿ</p>
<p>ನಿನ್ನೆದೆ ತಲೆ ದಿಂಬಾಗಿ</p>
<p>ಕಣ್ಣು ಕನ್ನಡಿಯಾಗಿ</p>
<p>ಕೈ ಹಾವಾಗಿ</p>
<p>ಬಳುಕಿ - ಬಳಸಿ ನನ್ನ ತಬ್ಬಿದ್ದು</p>
<p>ಒಂದು</p>
<p>ಎದಡು</p>
<p>ಮೂರು - ಮತ್ತೊಂದು</p>
<p>ನನ್ನ ಕೈಬೆರಳಿಂದೆಣಿಸಿದ್ದು</p>
<p>ಮರೆಯಲಾರೆ ಕಣೇ</p>
<p>ನಾ-</p>
<p>ದುಷ್ಯಂತನಂತಲ್ಲ</p>
<p>ನಾನೀಗ ಒಬ್ಬಂಟಿ</p>
<p>ಉಳಿದಿದೆ ಹಾಗೆ</p>
<p>ರಾತ್ರಿ ರಾಣಿ ಗಿಡದ ಕಂಪು</p>
<p><em>ಅಮೆರಿಕನ್ನಡದ ಕವನಗಳು/೪೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೪೩</em><br />ಹಾ</p>
<p>ವು ಬರಬಹುದು ಕಣೇ</p>
<p>ಹೊರಗೆ ದೇವದಾರು ಮರದೆಲೆ</p>
<p>ಟೊಂಗೆ ಟಿಸಿಲುಗಳ ಮೇಲೆ</p>
<p>ಕಾಗೆಗಳು ಕೂಗುವ ಹೊತ್ತು</p>
<p>ಪಕ್ಕದ ಮನೆಯಾಕೆ</p>
<p>ನನ್ನೆಡೆ ನೋಡಿ ನಗುವ ಹೊತ್ತು</p>
<p>ಬಂದು</p>
<p>ಬಿಡೆ</p>
<p>ಬೇಗ.</p>
<p>
<strong>ಸಂಕೋಲೆ</strong>
</p>
<p>ಕಳಿ</p>
<p>ಕಳಿ</p>
<p>ರಾತ್ರಿ ನರಳಿದ ರೋಗಿಗೆ</p>
<p>ಸೂಜಿ ಚುಚ್ಚಿ</p>
<p>ಬಂದೀಗ ಹೊರಗೆ</p>
<p>ಕ್ರೋಟನ್ ಗಿಡದಂಚಿನಲ್ಲಿ</p>
<p>ಬೆಳ್ಳಂಬಿಳಿ</p>
<p>ವಸ್ತ್ರಧಾರಿಣಿ.</p>
<p>ತುಂಬು - ಮೈ</p>
<p>ಮಾಂಸ</p>
<p>ರಕ್ತ</p>
<p>ಚುಮು</p>
<p>ಚುಮು</p>
<p>ಗಟ್ಟಿ ಮೈಯ</p>
<p>ನರ</p>
<p>ನರ</p>
<p>ಮೈಥುನದ ಬಯಕೆ ಎಂದು</p>
<p>ಅತ್ತೆ.</p>
<p>
<strong>ಅಲ್ಲಿ ಇಲ್ಲಿ</strong>
</p>
<p>ಇಲ್ಲಿ ನ್ಯೂಯಾರ್ಕಿನ ಸಂಜೆ</p>
<p>ನಮ್ಮೂರಿನ ಬೈಗಿನಂತಲ್ಲ</p>
<p>ಇಲ್ಲಿ ನ್ಯೂಯಾರ್ಕಿನಲ್ಲಿ ಅಷ್ಟೆತ್ತರಕ್ಕೆ</p>
<p>ಯೂಕಲಿಪ್ಟಸ್ ಮರಗಳಂತೆ</p>
<p>ಬಂಗಲೆಗಳು ಕಟ್ಟಡಗಳು</p>
<p>ಹೋಟೆಲುಗಳಲ್ಲಿ ಕೆಂಪು ಕರಗಳು</p>
<p>ಕೂಡಿ ಆಡುವಲ್ಲಿ-</p>
<p>ಬೀರ್</p>
<p>ವಿಸ್ಕಿ</p>
<p>ಜಿನ್‍ಗಳ ಅರವಂಟಿಗೆ</p>
<p>ಕಿರಣಕ್ಕೆ ಬಿಲ್ಲಾಗಿ ಮಾದಕ</p>
<p>ನಿಷೆ</p>
<p>ಉನ್ಮತ್ತ ತೋಳುಗಳ ಮಧ್ಯೆ</p>
<p>ಕಾದ ಉಸಿರುಗಳು</p>
<p>ಅವುಗಳ ಮಧ್ಯೆ</p>
<p>ಕೇಕೆ - ಬೀರಾಟ</p>
<p>ತುಂಬು ಮೈ ಮಾಂಸ</p>
<p>ಅಡೆಗೆ -</p>
<p>ಅದರ ನೆನಪು ಸೆರೆ ಕುಡಿದಿಳಿದ</p>
<p>ಅಮಲದ ಹಾಗೆ.</p>
<p>ಅಲ್ಲಿ</p>
<p>ನನ್ನೂರ ಹೊಕ್ಕುಳಲ್ಲಿ</p>
<p>ಹೊತ್ತು ಮುಳುಗುವ ಸಮಯಕ್ಕೆ</p>
<p>ಅಷ್ಟೆತ್ತರಕ್ಕೆ</p>
<p>ಕೆಂಧೂಳು - ಗೋಧೂಳಿ</p>
<p>ಸುತ್ತ ಹೊಗೆ ಮಂಜು ಕವಿದು</p>
<p>ಹಸಿ ಬತ್ತ ಗದ್ದೆಯ ಮೇಲೆ</p>
<p>ಕೆಮ್ಮಣ್ಣು ಕೆರೆ ಏರಿ ಮೇಲೆ</p>
<p><em>ಅಮೆರಿಕನ್ನಡದ ಕವನಗಳು/೪೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೪೫</em><br />ಪಿಸುಗಾಳಿ ಕದ್ದು</p>
<p>ಕದ್ದು ಬೀಸಿ</p>
<p>ಬೆಳ್ಳಕ್ಕಿ ಬೆಳ್ಳಗೆ ಹಾರಿ</p>
<p>ಕೋಳಿ ಹಿಂಡು ಒಳಗೊಳಗೆ - ಮುದುರಿ</p>
<p>ಬೀಸುಗಲ್ಲ ಲಾವಣಿ ಮೇರೆಗೆ</p>
<p>ತುಂಬು ಬಸುರಿಯಂತ ಸಂಜೆ</p>
<p><strong><em>-ಡಾ|| ಕೆ. ಎನ್. ಮೂರ್ತಿ</em></strong>(ಬಿಸ್ಮಾರ್ಕ್, ನಾರ್ತ್ ಡಕೋಟಾ)</p>
<p>
<strong>ನನ್ನ ಕಂದ</strong>
</p>
<p>ಆಗ</p>
<p>ಅವಳಿನ್ನೂ ಮಗು</p>
<p>ಪ್ರಕೃತಿಯ ಮಡಿಲಲ್ಲಿ</p>
<p>ಹೊಸದಾಗಿ ಕಣ್ಣರಳಿಸಿ</p>
<p>ಅತ್ತಿತ್ತ ನೋಡುತ್ತಿದ್ದಳು</p>
<p>ಆ ಮುಗ್ಧ ನೋಟದಲ್ಲಿ</p>
<p>ತಾಯ ಅಂತರಂಗ ಸಂತಸಗೊಂಡಿತ್ತು</p>
<p>ಮಡಿಲಲ್ಲಿ ಮಲಗಿ</p>
<p>ಹಾಲ ಕುಡಿದು</p>
<p>ತನ್ನ ಮೃದು ಕೈ ಕಾಲ</p>
<p>ಅತ್ತಿತ್ತ ಅಲುಗಿಸಿ ಅ್ಞಂ, ಬ್ಞಿ ಎಂದು</p>
<p>ಬೊಚ್ಚು ಬಾಯಿ ತೆರೆದು ನಕ್ಕಾಗ</p>
<p>ತಾಯ ಹೃದಯ ತುಂಬಿತ್ತು</p>
<p>ಮಂಡಿಯೂರಿ ಅಂಬೆಗಾಲನಿಕ್ಕುತ</p>
<p>ಸಂದಿಗೊಂದಿಯ</p>
<p>ಸಾಮಾನುಗಳನ್ನೆಲ್ಲ ಹರಡಿ</p>
<p>ಕೇ ಕೇ ಹಾಕಿ ಕುಪ್ಪಳಿಸಿದಾಗ</p>
<p>ಪ್ರೀತಿ ಉಕ್ಕಿ ಹರಿದಿತ್ತು.</p>
<p>ಗೆಜ್ಜೆಕಾಲ ಮುಂದಿಡುತ</p>
<p>ಅಪ್ಪನ ಚಪ್ಪಲಿ ಮೆಟ್ಟಿ</p>
<p>ಅಮ್ಮನ ಕೈಚೀಲ ಹಿಡಿದು</p>
<p>ಠೀವಿಯಿಂದ ದಾಪುಗಾಲ ಹಾಕುತ</p>
<p>ಬಾಗಿಲ ಬಳಿ ಬಿದ್ದು ಹಲ್ಲು ಕಿರಿದಾಗ</p>
<p>ಹರ್ಷದ ಹೊನಲು ಮನೆ ತುಂಬಿತ್ತು.</p>
<p>ಈಗ</p>
<p>ದಿನ ದಿನಕ್ಕೂ ಪ್ರಬುದ್ಧಮಾನಗೈದು</p>
<p>ನವ ನಾಗರಿಕತೆಯ</p>
<p>ಮಡಿಲಲ್ಲಿ ಈಜುತಿಹಳು</p>
<p>ಲೋಕದ ರೀತಿ ನೀತಿ ಅರಿತು</p>
<p>ಹಾಗೇಕೆ ಹೀಗೇಕೆ ಬರಿ ಪ್ರಶ್ನೆ</p>
<p>ಹುಸಿ ನಗೆ, ಹುಸಿ ಕೋಪ</p>
<p>ಸೌಜನ್ಯ ಸೊಬಗಿನ ಮೊಗದಲಿ</p>
<p>ಏನೋ ಕ್ರಾಂತಿ ಏನೋ ಭ್ರಾಂತಿ</p>
<p>ಹತ್ತಿರವಿದ್ದರೂ ಬಹು ದೂರ</p>
<p>ತೊದಲು ನುಡಿಯಿಂದ</p>
<p>ಮಗು ಬೆಳೆದಂತೆ</p>
<p>ಮನೆ ಬರಿದು, ಮನ ಬರಿದು</p>
<p>'ಅತ್ತಾರೆ ಅಳಲಮ್ಮ, ಅಳುವ ಕೂಸಿರಲಿ</p>
<p>ಮಿಕ್ಕಾರೆ ಮಿಗಲಿ ಮನೆಗೆಲಸ'</p>
<p>ಹಿಂದಿನವರು ಹಾಡಿದೀ ಜಾನಪದ ನುಡಿ</p>
<p>ತಾಯ ಹೃದಯದಲಿ ಮಿಡಿಯುತಿಹುದು.</p>
<p>ಹೃದಯಕ್ಕೆ ಅಮೃತ ಚೇತನವೀಯುತ್ತಿದ್ದ</p>
<p>ಆ ಪುಟ್ಟ ಕಂದಮ್ಮ ಎಲ್ಲಿ? ಅದೇ ತಾಯಿಗೆ ಕೊರಗೇ?</p>
<p><strong><em>-ಸುಶೀಲ ಗುರುರಾಜರಾವ್</em></strong>ಫ್ಲಶಿಂಗ್, ನ್ಯೂಯಾರ್ಕ್</p>
<p>
<strong>ತುಮುಲ</strong>
</p>
<p>ತಾಯಿನಾಡ ತೊರೆದು ಸೇರಿದೆನು ನಾ ಇಲ್ಲಿಗೆ;</p>
<p>ನನ್ನ ಯಕ್ಷ ಪ್ರಶ್ನೆ: 'ಇಲ್ಲಿಂದ ಮುಂದೆ ಎಲ್ಲಿಗೆ?'</p>
<p>ಬಲವಾದ ಭಾವನೆಗಳನ್ನು ದೂರ ಸರಿಸಿ,</p>
<p><em>ಅಮೆರಿಕನ್ನಡದ ಕವನಗಳು/೪೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೪೭</em><br />ಪರುಕಿಸದೆ ಧುಮುಕಿದೆ ಹೊಸ ಸಂಸ್ಕೃತಿಯಲಿ.</p>
<p>ಮನಸೊಪ್ಪದು, ಪರಿಸರ ಬಿಡಲೊಲ್ಲದು,</p>
<p>ಬಿಸಿ ತುಪ್ಪವೋ ಇದು, ನುಂಗಲಾರೆ, ಚೆಲ್ಲಲಾರೆ.</p>
<p>ಬಂದ ಕಾರಣಕೆ ಅನುಭವಿಸಬೇಕು;</p>
<p>ದೇಹ ಮಾತ್ರಕೆ ಈಜಬೇಕು, ಜಯಿಸಬೇಕು.</p>
<p>ಮನುಜರೆಲ್ಲರೂ ಒಂದೇ, ಮನ ಮಾತ್ರ ಬೇರೆ;</p>
<p>ಬಂದ ಕಾರಣ ಬೇರೆ, ಜೀವನವೂ ಬೇರೆ ಬೇರೆ!</p>
<p>ಹೊಸ ಸಂಸ್ಕೃತಿಯ ರಭಸಕ್ಕೆ ಬಾಗದೆ</p>
<p>ಶಿಲೆಯಾಗುವ ಧೀರ ಧೀಮಂತ ಮನಸು.</p>
<p>ಕಾಲ ಮುಂದೆ ಸರಿಯುತಿದೆ, ಮನ ಕರಗುತಿದೆ;</p>
<p>ಹೊಸ ಪರಂಪರೆರೆಯ ಅಲೆಗೆ ಶರಣಾಗುತಿರುವೆ.</p>
<p>ಕೃಷ್ಣ ಏಡಿis ಆಗಿ, ಜನಾರ್ಧನ ಉeoಡಿge ಆಗಿ</p>
<p>ಸೇರುತಿರುವೆನು ಗುರುತಿಲ್ಲದೇ ಜನಸಾಗರದಲಿ.</p>
<p>ಬದುಕುವುದೊಂದೆ ಮಾರ್ಗ, ಬದುಕಿ</p>
<p>ಜೀವ ಪತಾಕೆಯನು ಹಾರಿಸುವುದೊಂದೆ ಗುರಿ!</p>
<p><strong><em>-'ಜೋಯಿಸ್'</em></strong>(ಸ್ಪ್ರಿಂಗ್ ಫೀಲ್ಡ್, ವರ್ಜೀನಿಯ)</p>
<p>
<strong>ನಯಾಗರ</strong>
</p>
<p>ಇಳಿದು ಬಾ ತಾಯಿ, ಇಳಿದು ಬಾ</p>
<p>ನೀನೆ ಇವರೆಲ್ಲರ ನಯಾಗ್ರ</p>
<p>ಎಂಥ ಚೆಲುವು, ಎಂಥ ನಲಿವು</p>
<p>ನೀನೆಲ್ಲರಿಗೂ ಸಮಗ್ರ.</p>
<p>ನಿನ್ನ ನಡೆ, ನಿನ್ನ ದೃಷ್ಟಿ,</p>
<p>ನನ್ನ ಭಾವನೆಗಳ ಸೃಷ್ಟಿ.</p>
<p>ನಿನ್ನ ಬಣ್ಣ ಅಚ್ಚ ಹಸಿರು</p>
<p>ಆದರೆ ಬಳಕುವಾಗ</p>
<p>ನಿನ್ನ ಒಡಲೆಲ್ಲ ಬರೀ ತುಂತುರು.</p>
<p>ಏನು, ಆಚ್ಚ ಬಿಳುಪು ಉಡುಗೆ!</p>
<p>ಮುತ್ತಿನ ಸುರಿಮಳೆ, ಇದೇ ನಿನ್ನ ಕೊಡುಗೆ.</p>
<p>ನಿನ್ನಲ್ಲಿ ಈ ರಭಸ, ಕೊನೆಯುಂಟೆ, ಮೊದಲುಂಟೆ</p>
<p>ಜಗದ್ವಿಖ್ಯಾತೆ ನೀನು.</p>
<p>ನಿನ್ನ ನೋಡಲು ಸಹಸ್ರಾರು ನಿನ್ನ ಮಕ್ಕಳ ಹಂಬಲ</p>
<p>ಒಮ್ಮೆ ನೋಡಿದರೆ ಸಾಕು, ಬಾಳೆಲ್ಲ ಸಫಲ.</p>
<p>ನಿನಗೂ ಉಂಟೆ ಒಬ್ಬ ಭಗೀರಥ?</p>
<p>ಯಾವ ಜಟೆಯೂ ಇಲ್ಲದ ಸಂಭ್ರಮ.</p>
<p>ಅಲ್ಲಿಹರು ನಿನ್ನ ಅಕ್ಕ ತಂಗಿಯರು ಕೊಡುವರು ಆತಿಥ್ಯ,</p>
<p>ಗಂಗೆ ಸರಸ್ವತಿ, ಯಮುನೆ ಇವರದೇ ಸಂಗಮ</p>
<p>ನಿನ್ನ ಕೆಚ್ಚೆದೆ ರೋಷ</p>
<p>ಅದು ಬರೆಯಲಾರದ ವಿಶ್ವಕೋಶ</p>
<p>ಸಂಜೆಗತ್ತಲು ಪಸರಿಸುತಿರೆ,</p>
<p>ನಿನ ನಡುವೆ ನಕ್ಷತ್ರಗಳೆಲ್ಲ ಮರೆ.</p>
<p>ನೀನು ಕೈ ಬೀಸಿ ಕರೆಯುತಿರೆ,</p>
<p>ನಿನ್ನ ಒಡಲಿನ ಮಧುರ ಆಸರೆ</p>
<p>ಇದೇನಿದು ನಿನ್ನ ಸಂಜೆಯುಡುಗೆ</p>
<p>ಕ್ಷಣ ಕ್ಷಣಕೂ ಊಹಿಸಲಾರದ ವೇಷ,</p>
<p>ಕೆಂಪು, ನೀಲಿ, ಹಸಿರು, ಒಂದೆ, ಎರಡೆ ನಿನ್ನ ತೊಡುಗೆ,</p>
<p>ಎಲ್ಲವೂ ಎರಡೇ ನಿಮಿಷ.</p>
<p>ನಿನ್ನ ಒಡಲಲ್ಲಿ ಸೆಣೆಸಾಟ,</p>
<p>ಸಾಗಿಹುದು ಹುಲು ಮನುಜನ ನೆಗೆದಾಟ,</p>
<p>ತಲೆತಲಾಂತರದ ಜಂಜಾಟ.</p>
<p>ನಿನ್ನ ಪಾದಗಳ ಸ್ಪರ್ಶ</p>
<p>ಅದೊಂದು ಮರೆಯಲಾಗದ ಆವೇಶ.</p>
<p>ಅಲ್ಲಿರುವ ಚರಾಚರಗಳ ಉಸಿರು</p>
<p>ನಿಂತಿಹುದು, ಏಕೆಂದರೆ ಅಲ್ಲಿಹುದು ಬರೀ ಕೆಸರು</p>
<p>ಅಳಬೇಡ ನಯಾಗ್ರ, ಕಣ್ಣೊರಿಸಿಕೋ,</p>
<p>ಇದು ಹೊಸತನದ ಸಂಸ್ಕೃತಿ</p>
<p>ನಿನ್ನ ಮಕ್ಕಳ ಅಧೋಗತಿ</p>
<p>ಇಂದೇ ಬರಲಿ ಅದಕೆ ಮುಕ್ತಿ.</p>
<p><strong><em>-ಮನು</em></strong>(ವಿಂಡ್ಸರ್ ವಿಶ್ವವಿದ್ಯಾಲಯ, ಆಂಟಾರಿಯೊ, ಕೆನಡ)</p>
<p>
<em>ಅಮೆರಿಕನ್ನಡದ ಕವನಗಳು/೪೮</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೪೯</em>
<br />
<strong>ಮೊಳಕೆ</strong>
</p>
<p>ಮೊಳಕೆಯೊಡೆದ ಹೊಸ ಚಿಗುರು</p>
<p>ನಮ್ಮೆಲ್ಲರ 'ಅಮೆರಿಕನ್ನಡ'</p>
<p>ಉತ್ಸಾಹದ ಚಿಲುಮೆಯಡಿ</p>
<p>ಬೆಳೆ ಬೆಳೆಯಲೀ ಹಂದರ!</p>
<p>ಕನ್ನಡಿಗರ ಕರ್ತವ್ಯವಿದು</p>
<p>ನೀರೆರೆವುದು ಈ ಚಿಗುರಿಗೆ</p>
<p>ಪೋಷಿಸುವುದು ಲಾಲಿಸುವುದು</p>
<p>ಸಾಹಿತ್ಯದ ಈ ಸ್ಪೂರ್ತಿಗೆ!</p>
<p>ಮರವಾಗಲಿ, ಚಿರವಾಗಲಿ</p>
<p>ಪಸರಿಸಲಿ ಕೀರ್ತಿಯು;</p>
<p>ಅರಳಿರಲಿ ಯೌವನದಿ</p>
<p>ಬರುತಿರಲಿ ವಸಂತ, ಕೌಮುದಿ! .. ..</p>
<p><strong><em>-ಡಾ| ಹಾ.ಕೃ. ಶ್ರೀನಾಥ್</em></strong>(ಮ್ಯಾಡಿಸನ್, ವಿಸ್ಕಾನ್‍ಪಿನ್)</p>
<p>
<strong>ಮೈಲಿಗಲ್ಲು</strong>
</p>
<p>ಹದಿನೈದು ವರುಷಗಳು</p>
<p>ಉರುಳಿ ಹೋದುವು ನಲ್ಲ,</p>
<p>ಎಲ್ಲಿ ಹೋದವೋ ಏನೋ</p>
<p>ನನಗಂತೂ ತಿಳಿದಿಲ್ಲ!</p>
<p>ಹೊಸ ಬಾಳಿನ ಹೊಸಿಲಲಿ</p>
<p>ನಿಂದೆವು ಅಂದು;</p>
<p>ಹೊಸ ಜೋಡಿಯ ತೆರದಲೆ</p>
<p>ಭಾವನೆ ಇಂದು!</p>
<p>ಚಿಕ್ಕ, ಚೊಕ್ಕದಾದ ಮನೆ;</p>
<p>ಸುತ್ತಲೂನು ಹೂವು ಬನೆ -</p>
<p>ಒಲವಿನೀ ರಾಜ್ಯದಲಿ</p>
<p>ಒಡತಿ ನಾನೆ! ಒಡೆಯ ನೀನೆ!!</p>
<p>ಪ್ರೀತಿಯ ಬಳ್ಳಿಯಲ್ಲಿ</p>
<p>ಬಿಟ್ಟ ಎರಡು ಹೂವು;</p>
<p>ಕಂಡ ಕನಸು, ಅಂದು</p>
<p>ಜೊತೆಯಾಗಿ ನಾವು.</p>
<p>ಜೀವನದ ಹಾದಿಯಲಿ</p>
<p>ನೋವು, ನಲಿವು</p>
<p>ಸವಿಯುತಿಹೆವು ಜೊತೆಯಲಿ</p>
<p>ಬೆಲ್ಲ, ಬೇವು!</p>
<p>ಹಿಂದಿರುಗಿ ನೋಡಿದೆನು</p>
<p>ನಿಂತು ಈ ಮೈಲಿಗಲ್ಲಲಿ;</p>
<p>ಅರಿತೆನು: ಈ ಬಾಳು ಜೇನು -</p>
<p>ನೀನಿರಲು ಜೊತೆಯಲ್ಲಿ!</p>
<p><strong><em>-ಚಂಚಲ ದಾಸ್</em></strong>(ಹರ್‍ಕ್ಯೂಲಿಸ್, ಕ್ಯಾಲಿಫೋರ್ನಿಯಾ)</p>
<p>
<strong>ವಿಕಲಕಾವ್ಯ</strong>
</p>
<p>ಎತ್ತುವೆನು ನಾನಿಲ್ಲಿ ಕೆಲವು ಪ್ರಶ್ನೆಗಳನು</p>
<p>ತಿಳಿಯದವರು ಕೇಳಿ; ತಿಳಿದವರು ಕೇಳಿ ಪೇಳಿ.</p>
<p>ಬಂಡಾಯ ಸಾಹಿತ್ಯ = ಪ್ರತಿಭಟನೆಯ ಸಾಹಿತ್ಯ (?)</p>
<p>ಬಂಡಾಯಕ್ಕೆ ಬಂಡಾಯ ಮಾಡಬೇಕೆಂಬುದು ನನ್ನಾಶೆ.</p>
<p>ಆದರೆ ಪ್ರತಿಭಟಿಸಲದುವು ಸನಾತನ ಧರ್ಮವೇ?</p>
<p>ಬಂಡಾಯವು ಎಂದು ನೆಲೆನಿಂತ ಸತ್ಯವಾದೀತು?</p>
<p>ನಾನೆಂದು (ಬಂಡಾಯ)<sup><a epub:type="noteref" href="999-aside.xhtml#id-">೨<\/a><\/sup>= ಬಂಡಾಯ ಬಂಡಾಯ</p>
<p>ಮಾಡೇನು?</p>
<p>ಅಥವ</p>
<p>ಬಂಡಾಯ = (ಬಂಡಾಯ)<sup>೨</sup>= .... (ಬಂಡಾಯ)<sup><a epub:type="noteref" href="999-aside.xhtml#id-">ಟಿ<\/a><\/sup>= Iಜeಟಿಣiಣಥಿ</p>
<p>ಎಂಬುದು ನಿತ್ಯ ಸಮೀಕರಣವೆ? ನಮ್ಮ ಐಡಿಂಟಿಟಿ</p>
<p>ಕಂಡುಕೊಂಡ ಆತ್ಮಜ್ಞಾನಿಗಳೆ ನಾವು?</p>
<p>ಅಂದರೆ ಇನ್ನು ಹೊಸ ಹೆಸರು ಹುಟ್ಟದ ಹಾಗೆ ಕನ್ನಡ</p>
<p>ಸಾಹಿತ್ಯ ದೇವಿಗೆ ನವ್ಯ ಆಭರಣ ವಂಕಿ</p>
<p><em>ಅಮೆರಿಕನ್ನಡದ ಕವನಗಳು/೫೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೫೧</em><br />ತೊಡಿಸಲಾಯಿತೆ?</p>
<p>ಪ್ರತಿಭಟಿಸಲ್ಪಟ್ಟ ಸಿಸ್ಟಂಗಿಂತ ಪ್ರತಿಭಟನೆಗೆ ಎಂತಹ</p>
<p>ಅಸ್ತಿತ್ವ?</p>
<p>ಪ್ರತಿಭಟಿಸುವವರು ಪ್ರತಿಭಟಿಸಲ್ಪಟ್ಟ ಸಿಸ್ಟಂನ</p>
<p>ಮಕ್ಕಳಾಗಿದ್ದರೆ</p>
<p>ಅಂತಹರ ಹುಟ್ಟಿಸಿದ ಸಿಸ್ಟಂ ಹೆಮ್ಮೆಗೆ ಪಾತ್ರವೆ?</p>
<p>ಕ್ರೈಸ್ತ ಬುದ್ಧರು ಪ್ರತಿಭಟಿಸಲಿಲ್ಲವೆ?</p>
<p>ಲಂಚತಿನಿ ನಮ್ಮೂರ ಕುಲಕರಣಿಯನು ಕಿತ್ತೊಗೆದಾಗ</p>
<p>ಅವನು ಹುಟ್ಟಿಸಿದ ಬೈಗುಳಗಳ ಸಾಹಿತ್ಯ ಮೌಲ್ಯ ಪ್ರಶ್ನಿಸುವ</p>
<p>ಹುಚ್ಚುತನವೆ ನನಗೆ?</p>
<p>ನವೋದಯ - ನವ್ಯ - ಬಂಡಾಯ ಎಂದು ಎಳೆವರು ಗೆರೆ</p>
<p>- ಎಷ್ಟು ಉಚಿತ?</p>
<p>|----</p>
<p>|---- ನವೋದಯ</p>
<p>ಸಾಹಿತ್ಯ ---- |---- ನವ್ಯ</p>
<p>|---- ಬಂಡಾಯ</p>
<p>|---- ???</p>
<p>- ಎಂದು ಬರೆವುದು ಉಚಿತವೆ?</p>
<p>ಧಾರವಾಡದವರದು ರೋಟಿ ಬಂಡಾಯ;</p>
<p>ಮೈಸೂರಿನವರದು ರಾಗಿ ಬಂಡಾಯ</p>
<p>ಈ ರೋಟಿ-ರಾಗಿಗಳ ನಡುವೆ ಶಿವಮೊಗ್ಗೆಯವರದು</p>
<p>ರೋಗಿ<strong><sup><a epub:type="noteref" href="999-aside.xhtml#id-"> <\/a><\/sup></strong>ಬಂಡಾಯ</p>
<p>ಅಮೆರಿಕನ್ನಡಿಗರದು ಬಿಸಿನಾಯಿ(ಊoಣ-ಜಚಿg) ಭಾತ್</p>
<p>ಬಂಡಾಯ.</p>
<p>ಇದರೊಳಗೆ ಹೊಲೆಯ-ಹಾರುವರ ಬಂಡಾಯ.</p>
<p>ಹೀಗೆ ವ್ಯಂಗ್ಯ ವಕ್ರೋಕ್ತಿಗಳಿಂದ ಬರೆಯುತ್ತಿರುವೆನಾದರೂ</p>
<p>ಇದೊಂದು ಜಚಿmಟಿ seಡಿious ಕವಿತೆ.</p>
<p>ವ್ಯಂಗ್ಯ ವಕ್ರೋಕ್ತಿಗಳೆ ಬಂಡಾಯದ ಲಕ್ಷಣಗಳೆಂದು</p>
<p>ವಿಮರ್ಶಕನ ಮತ ಆದ್ದರಿಂದ ಇದು ಬಂಡಾಯ</p>
<p>ಕವಿತೆ;</p>
<p>ಅಲ್ಲವಾದರೆ ಇದು ವಿಮರ್ಶಕನ ಮಾತು ಪ್ರತಿಭಟಿಸಲು</p>
<p>ಬರೆದ ಬಂಡಾಯ ಕವಿತೆ.</p>
<p>ತಾನು ಬರೆದುದು ಬಂಡಾಯ ಕವಿತೆ</p>
<p>ಎಂದು ಹೇಳಿಕೊಳ್ಳುವ ನನ್ನಂತಹ ಭಂಡ ಕವಿಗಳು</p>
<p>ಉಂಟೆ?</p>
<p>ಅಥವ ಇದೆಲ್ಲ ವಿಮರ್ಶಕರ ಕುಚೋದ್ಯವೆ?</p>
<p>ಈ ಒಂದು ಕಾಲಾವಧಿಯಲ್ಲಿ ಬರೆದುದೆಲ್ಲ ಬಂಡಾಯ</p>
<p>ಸಾಹಿತ್ಯವಾದರೆ</p>
<p>'ಬಂಡಾಯ ಸಾಹಿತಿ' ಎಂಬ ಪಟ್ಟಕ್ಕೆ ಏರೇನೆಂಬ</p>
<p>ಅಂಜಿಕೆಯಿಂದ ಬರೆಯದೆ ಇರುವರೆಷ್ಟೋ?</p>
<p>ಅಥವ ಏರಬೇಕೆಂದು ಇಂತಹ ಕವಿತೆ ಬರೆವರೆಷ್ಟೋ?</p>
<p>ಬಂಡಾಯ ಕವಿತೆಯಲ್ಲಿ ಮಾತ್ರ ಏಕೆ?</p>
<p>ಬಂಡಾಯ ಕತೆ ಕಾದಂಬರಿಕಾರರೆಲ್ಲ ಮೊದಲು</p>
<p>ಬಂಡಾಯ ಕವಿತೆ ಬರೆದೆ</p>
<p>ಆ ಬಿರುದನ್ನು ಖಿಡಿಚಿಟಿsಠಿoಡಿಣ ಮಾಡಿದವರೆ (?)</p>
<p>ಈ ಕೃತಿಗೆ 'ಬಂಡಾಯ ವಿಮರ್ಶೆ' ಅಥವ ಇನ್ನಾವುದೋ</p>
<p>ಹೆಸರಿಡುವ ಧೂರ್ತತನ ತೋರಬೇಡಿ</p>
<p>ನಾನೆ ಹೇಳುವೆ - ಇದು ಬಂಡಾಯ ಕವಿತೆ.</p>
<p>ಇಂಥ ಅಭಿವೃದ್ಧಿ ಸಂಗೀತದಲ್ಲೂ ಆಗಿದ್ದರೆ</p>
<p>ಕತ್ತೆಯೂ ಈ ಬಂಡಾಯ ಕವಿತೆಯನ್ನು</p>
<p>ರಾಗಬದ್ಧವಾಗಿ ಹಾಡುತ್ತಿತ್ತೇನೋ.</p>
<p>ಉಪಮೆ ಕಲ್ಪನೆ ಶಬ್ದಚಿತ್ರಗಳು ಬಂಡಾಯ ಸಾಹಿತ್ಯ</p>
<p>ಲಕ್ಷಣ - ವಿಮರ್ಶಕ.</p>
<p>ಇವಿಲ್ಲದ ಸಾಹಿತ್ಯವೂ ಉಂಟೆ?</p>
<p>ತಮಗೆ 'ಸರಿ' ಕಂಡುದನೆ ಮಾಡುತಿರೆ</p>
<p>ಸಾಚಾ ಅಲ್ಲದ ಭಂಡಾಯಗಾರರು ಯಾರು?</p>
<p>ಗಮ್ಮನೆ ಎದೆಯ ಗೂಡನು ಸೇರುವ ನೇರ ಸಾಹಿತ್ಯಕ್ಕೆ</p>
<p>ಕವಿಯೂ ರವಿಯೂ ಕಾಣದ್ದನ್ನು ಮಾತ್ರ ಕಾಣುವ</p>
<p>ಠಿಚಿಡಿಚಿsiಣeಗಳೂ ಬೇಕೆ?</p>
<p>
<strong>
<em>-ವಿಶ್ವೇಶ್ವರ ದೀಕ್ಷಿತ</em>
</strong>
</p>
<p>
<em>ಅಮೆರಿಕನ್ನಡದ ಕವನಗಳು/೫೨</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೫೩</em>
<br />
<strong>ಋತುಲೀಲೆ</strong>
</p>
<p>ಚುಚ್ಚು ಗಾಳಿಯ ಶರವನೆಳೆದೆಸೆಯೆ ಶರದ ಧನು,</p>
<p>ಹೆಚ್ಚು ಹಚ್ಚಡಗಳ ಸೆಳೆದು ಹೊದೆವುದ ಬಿಟ್ಟು</p>
<p>ಹುಚ್ಚು ಬೈರಾಗಿಯಂತಿರುವುದನೆ ತೊರೆದು ನಿಲು</p>
<p>ವಚ್ಚರಿಯ ಉತ್ಸವವು ಬನಪದದಿ ಸರಿಯೆ.</p>
<p>ಶಿಶಿರ ಹೇಮಂತಗಳ ಶೀತ ವಾತಾಘಾತ,</p>
<p>ಹೈಮ ವರ್ಷಾಪಾಕ ಕೊಣಗುತಿರೆ ತೆರೆದೊಡಲು,</p>
<p>ಮೈಯೊಳಗಿನಾಳದಲಿ ಅಸುವಿರಿಸುವುದ ಬಿಟ್ಟು,</p>
<p>ರೆಂಬೆಗಳ ತುತ್ತುದಿಯ ಮೊಗ್ಗುಗಳಲಿಟ್ಟು</p>
<p>ಛಲದಿ ಬಿಗಿ ನಿಲುವ ಪರಿ ಬರಿ ಹೆಮ್ಮರಗಳಲ್ಲಲ್ಲ.</p>
<p>ಚಿಕ್ಕ ಹೂ ಬಳ್ಳಿಗಳ ಕೋಮಲಾಂಗಗಳಲ್ಲೂ!</p>
<p>ಇಂದು, ನಿನ್ನೊಡ ಸೆಣಸಿ ಮೈಗಳೆದು ಕೊಂಡವನು</p>
<p>ಬಂದು ಬನಕೆಲ್ಲಕೂ ಮೈಗೂಡಿಸುತ್ತಿಹನು!</p>
<p>ಏನಿದದ್ಭುತ ಶಿವನೆ, ವ್ಯತಿರಿಕ್ತ ಲೀಲಾ ಪ್ರಿಯನೆ!</p>
<p>ನಿನ್ನ ಕೇಳಿಯ ಗೇಲಿ ಮನವ ಮುಟ್ಟುತಿದೆ.</p>
<p>
<strong>
<em>_'ರಂಗ' (ಡಾ. ಹೆಚ್. ಎ. ರಂಗಾಚಾರ್)</em>
</strong>
</p>
<p>

</p>
<p>
<strong>ಕಾವ್ಯಾಂಜಲಿ</strong>
</p>
<p>ವ್ಯಾಸ ಪಂಪರ ಜನ್ನ ರನ್ನರ</p>
<p>ಭಾಷೆಯಾ ಚಾತುರ್ಯ ನನಗಿ</p>
<p>ಲ್ಲಾಸೆ ನಿನ್ನಯ ಪಾದದಲಿ ಈ ಕೃತಿ ಸಮರ್ಪಿಸಲು.</p>
<p>ಕೂಸು ನಾನೀ ಕಾವ್ಯರಂಗದಿ,</p>
<p>ಆಸೆ ಇದೆ ಮುಂದಕ್ಕೆ ಬೆಳೆಯಲು</p>
<p>ಬೇಸರಿಸದಿರು, ನನ್ನ ಹರಸುನಿ ಕನ್ನಡಾ ಮಾತೆ.</p>
<p>ದೂರ ದೇಶಕೆ ಬಂದೆ ದಾಟುತ</p>
<p>ಆರು ಸಾಗರ, ಭೂಮಿಗೋಲದ</p>
<p>ಮೂರು ಬದಿಯಲಿ ನೆಲಸಿ ನಿನ್ನನು ಸ್ತುತಿಸುತಲಿ ಇರುವೆ.</p>
<p>ದಾರ ನಮ್ಮನು ಬಿಟ್ಟು ಕಟ್ಟಿದೆ,</p>
<p>ಹಾರವಿದು ನಿನಗಾಗಿ ಪೂಜೆಗೆ,</p>
<p>ಮೇರೆ ದಾಟಿದ್ದಿದನು ಕಳಿಸುವೆ 'ಅಮೆರಿಕನ್ನಡ'ದಿ.</p>
<p>ಧೂಪವಿಲ್ಲವು ನಿನ್ನ ಪೂಜೆಗೆ</p>
<p>ದೀಪ ಆರತಿ ನಿನಗೆ ಇಲ್ಲವು</p>
<p>ಪಾಪ, ಬಡವನು ನಾನು ಕಾವ್ಯದಿ ಕೃತಿಯೆ ಸರ್ವಸ್ವ.</p>
<p>ಕೋಪಿಸದೆ, ಶಿಶು ಕೊಟ್ಟ ಉಡುಗೊರೆ,</p>
<p>ರೂಪದಲಿ ನೀನಿದನಿಟ್ಟುಕೊ</p>
<p>ರೂಪ ಆಭರಣಗಳು ಇಂಥವು ನಿನ್ನ ಮೆರಗಿಸಲಿ.</p>
<p>ನವ್ಯ ರೂಪದಿ ಕವನ ಬರೆಯುವ</p>
<p>ಭವ್ಯತೆಯ ನಾ ಪಡೆದಿಲ್ಲವು</p>
<p>ಸವ್ಯವಾಗಿಯೆ ಹಳೆಯ ಶೈಲಿಯ ಕವನ ರಚಿಸಿರುವೆ,</p>
<p>ಭಾವ್ಯಗೀತೆಯ ಮುಂದೆ ನನ್ನೀ</p>
<p>ಕಾವ್ಯವಿದು ಬರಿ ಮಗುವಿನಾಟವು</p>
<p>ನಾ ವ್ಯರ್ಥ ಎಂದು ಎಣಿಸದೆ ಸ್ವೀಕರಿಸು ಅಮ್ಮ</p>
<p>ದೂರ ಬಂದವರೆಲ್ಲ ನಾವುಗ</p>
<p>ಳೂರ ಮಾತನು, ಮಾತೃ ಭಾಷೆಯ</p>
<p>ಸಾರವನು ರಮ್ಯತೆಯ ಮರೆಯದೆ ಬರೆಯುತಿದ್ದೇವೆ.</p>
<p>ಭಾರ ಅಧಿಕವು ಆಂಗ್ಲ ಭಾಷೆಯ,</p>
<p>ಊರ ಭಾಷೆಯ ಸೆಳೆತ ನಮ್ಮನು</p>
<p>ಭಾರತದ ಕಡೆ ಸೆಳೆದು ರಚಿಸಿತು 'ಅಮೆರಿಕನ್ನಡ'ವ.</p>
<p>ಕನ್ನಡಿಗರೈ ನಾವು ಎಲ್ಲರು</p>
<p>ಕನ್ನಡದಿ ಬರೆಯುವರೆ ಯತ್ನಿಸಿ</p>
<p>ಕನ್ನಡವನಮೆರಿಕದಿ ಬೆಳೆಯಿಸಿ ಪತ್ರಿಕೆಯ ರಚಿಸಿ.</p>
<p>ಸಣ್ಣದಿದು ನಮ್ಮೆಲ್ಲರಾ ಕೃತಿ,</p>
<p>ಮುನ್ನಡೆಸಿ ಯಶವನ್ನು ಕೊಡಿಸುತ,</p>
<p>ಕನ್ನಡವನಮೆರಿಕದ ಹರಸುನಿ 'ಅಮೆರಿಕನ್ನಡ'ವ</p>
<p>ಮರುಕ ನಮ್ಮಯ ತುಂಬು ಎದೆಯದು,</p>
<p>ಮರೆಯದಿರುವೆವು ನಮ್ಮ ಭಾಷೆಯ,</p>
<p>ಬರುವ ಯತ್ನವ ಅದನು ಬೆಳೆಸಲು ನಾವು ಅಷ್ಟಿಷ್ಟು,</p>
<p>ಕರುವು ಇದು ಈ ಕೃತಿಯು ನಿನ್ನಾ</p>
<p><em>ಅಮೆರಿಕನ್ನಡದ ಕವನಗಳು/೫೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೫೫</em><br />ಸರೆಗೆ ಬರುತಿದೆ ಅದನು ತಬ್ಬುತ,</p>
<p>ಹರಸು ಮುಂದಕೆ ಬಹಳ ಯಶ ಬರಲೆಂದು ಎಂದೆಂದು.</p>
<p>ಇಷ್ಟು ಹೇಳುತ ಇದನು ಮುಗಿಸುವೆ</p>
<p>ಕಷ್ಟವಾಯಿತು ಬಹಳ ಬರೆಯಲು</p>
<p>ಇಷ್ಟದಲಿ ಹರಸೆಮ್ಮ ಕೃತಿಗಳ, ನನ್ನ ಕೃತಿಯನ್ನು.</p>
<p>ಎಷ್ಟು ಬರೆದರು ತೃಪ್ತಿ ಬಾರದು</p>
<p>ಇಷ್ಟೆ ನನ್ನದು ಮುಂದೆ ಬರೆವೆನು,</p>
<p>ಇಷ್ಟು ಈಗಕೆ ಸಾಕು ಕನ್ನಡ ಮಾತೆ ವಂದಿಸುವೆ.</p>
<p><strong><em>-ಡಾ|| ಕೆ. ರಾಮಕೃಷ್ಣ ಭಟ್</em></strong>(ವಿಲ್ಕ್ಸಬರಿ, ಪೆನ್ಸಿಲ್ವೇನಿಯ)</p>
<p>
<strong>ಜೀವನ ಸಿದ್ಧಾಂತ</strong>
</p>
<p>ಜೀವನವು ಒಂದು ಸಿದ್ಧಾಂತ,</p>
<p>ಸಿದ್ಧವೂ ಅಲ್ಲದ ಅಂತವೂ ಅಲ್ಲದ ಸಿದ್ಧಾಂತ:</p>
<p>ಯೇಸುಬುದ್ಧರು ಬೇಡ; ನೀತ್ಸೆಸಾತ್ರ್ರರು ಬೇಡ;</p>
<p>ರಾಮಕೃಷ್ಣರು ಬೇಡ; ಕಾಮುಕಾಫ್ಕರು ಬೇಡ;</p>
<p>ಗಾಂಧಿಯೂ ಬೇಡ ಮಾಕ್ರ್ಸನೂ ಬೇಡ;</p>
<p>ಇವಾವ ಂಟಿxiom ಗಳಿಲ್ಲದೆಯೆ</p>
<p>ಸತತ ಸಾಧಿಸಬೇಕಾದ ಸಿದ್ಧಾಂತ,</p>
<p>ಜಗದ ಮಾದರಿಯ ಸ್ವಂತ ಕಣ್ಣಲಿ ಬೆಳಸಿ,</p>
<p>ಅಂತರಾಳದಲಿ ಅನಂತವಾಗಿ ಅರಿಯುತಲಿರುವ ಸಿದ್ಧಾಂತ.</p>
<p>ಈ ಜ್ಯಾಮಿತಿಯ ಸಿದ್ಧಾಂತಕೆ</p>
<p>ದತ್ತ: ರೂಪವಿಲ್ಲದ ಬಿಂದು - ನೀ ಮಾತ್ರ.</p>
<p>ಸಾಧನೆಗೆ ಸರಳ ರೇಖೆಗಳಾವವೂ ಇಲ್ಲ</p>
<p>- ಬಹುಶಃ ವರ್ತುಳಗಳು ಮಾತ್ರ.</p>
<p>
<strong>
<em>-"ದೀವಿ", ವಿಶ್ವೇಶ್ವರ ದೀಕ್ಷಿತ</em>
</strong>
</p>
<p>

</p>
<p>
<strong>ಕನ್ನಡದ ನೆನಪು</strong>
</p>
<p>ಆವುದೋ ಮೂಲೆಯಲಿ</p>
<p>ಮುಸುಕೆಳೆದು ಮರೆತ</p>
<p>ವೀಣೆಯನು ಆರು ನುಡಿಸಿದರೋ ಕಾಣೆ</p>
<p>ಕಾಲನೆಳೆ ಎಳೆಯಾಗಿ</p>
<p>ಹೆಣೆಯುತಿಹ ದಿನಗಳಲಿ</p>
<p>ಬಾವಲಿ ಬದುಕೇ ಬಲೆಯಾಯ್ತು</p>
<p>ಬಲಿತ ನೆನಪಿನ ಹಂದರ</p>
<p>ಬಗ್ಗಿ ಜಗ್ಗಿ ಹರಿದಾಗ</p>
<p>ಆವುದೋ ಹಾಡು ಹಸಿರಾಯ್ತು</p>
<p>ಕಣಿವೆಗಳೆಲ್ಲಾ ಕಳ್ಳು ಕುಡಿದಂತೆ</p>
<p>ಕಲ್ಲುಗಳೆಲ್ಲಾ ಶಿಲ್ಪವಾದಂತೆ</p>
<p>ಕಲೆಯೇ ಕನ್ನಡವಾಗಿ</p>
<p>ಝೇಂಕರಿಸಿತು ಠೇಂಕರಿಸಿತು</p>
<p>ಜಿನುಗು ಜಿನುಗು ಜೇನಾಯ್ತು.</p>
<p><strong><em>-ವಾಣಿ ರಾವ್</em></strong>(ಬ್ಯಾಟನ್ ರೂಜ್, ಲೂಸಿಯಾನಾ)</p>
<p>
<strong>ಆನೆ ಬಂತೊಂದಾನೆ....</strong>
</p>
<p>ಗುರುಪೀಠ, ಕತ್ತಿಕಿರೀಟ</p>
<p>ಒಂದರಧಿಕಾರ ರಿಕ್ತನದು, ಇನ್ನೊಂದರದೇ ಶಕ್ತನದು.</p>
<p>ನನ್ನ ನಿನ್ನಂಥ ಗುರಿಗೆಟ್ಟವರಿಗೆ;</p>
<p>ಈ ನಡುವೆ ಬಗೆಬಗೆಯ ತಾಕಲಾಟ;</p>
<p>ತುಂಡುಟ್ಟು ತಡಕಾಡಿ ಬದುಕುಳಿವ ಪರಿಪಾಠ.</p>
<p>ಆನೆ ಬಳಸಿದರಂತೆ ಆರು ಕುರುಡರು ನೋಡು.</p>
<p>ಕಂಭವಲ್ಲ, ಹಗ್ಗವಲ್ಲ, ಹೊಟ್ಟೆ ಗುಡಾಣವಲ್ಲ,</p>
<p>ಕೇರುವ ಮೊರವೂ ಅಲ್ಲ, ಚವರಿಯಂತೂ ಅಲ್ಲ.</p>
<p>ತಣ್ಣಗೆ ನುಣ್ಣಗೆ ಚಾಚಿದೆರಡು ಸೌದೆ ತುಂಡೇನು?!</p>
<p>ಆನೆ ಎಂಬೆರಡು ಅಕ್ಷರಗಳಲ್ಲಿ</p>
<p>ಹಿಡಿದಿಡಲಾಗದ 'ಆನೆ'ಯತ್ವದ</p>
<p>ಆನೆ ಸತ್ವವನ್ನು ಅರಿಯಬೇಕೆಲ್ಲಿ?</p>
<p>ಆನೆಯನ್ನೇ ಕಂಡರಿಯದ 'ಅಂಧ'ಗೇಡಿಗಳಲ್ಲಿ!</p>
<p>ಕಾಲ ಹೋದಂತೆ ಆನೆ ಕತೆ ಬೆಳೆದೇ ಬೆಳೆಯಿತು.</p>
<p><em>ಅಮೆರಿಕನ್ನಡದ ಕವನಗಳು/೫೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೫೭</em><br />ಆನೆ ಮಾತ್ರ ಸುಮ್ಮನಿತ್ತು-</p>
<p>ರಾಜ ಪದವಿ ದೌಲತ್ತು, ಗುರುವನ್ನು ಹೊತ್ತು.</p>
<p>ಎಲೆ ಸೊಪ್ಪು ಬೇರು, ಕಬ್ಬು ಬೊಂಬು</p>
<p>ಬೆಲ್ಲ ಅಕ್ಕಿ ಬೇಲ ಬಾಳೆವನ ಮೇದಿತ್ತು.</p>
<p>ಕಾಡಿಂದಾಚೆಗಿದ್ದ ಊರು</p>
<p>ಕಾಡು ನುಂಗಿ ನೀರಡಿಸಿ ನಿಂತಾಗ</p>
<p>ಆನೆ ಇನ್ನೂ ಇತ್ತು- ಗದ್ದೆ ಪೈರಿನ ಸೂಲಂಗಿ ತಿಂದು.</p>
<p>ಆದರೀಗಷ್ಟೇ ಬಂತು ಕುತ್ತು</p>
<p>ನನ್ನ ನಿನ್ನಿಂದ ಆನೆಗಾಯಿತು ಆಪತ್ತು.</p>
<p>ಬೆಲ್ಲ ಕಬ್ಬಿನ ರುಚಿಸಿದ ನಾಲಿಗೆಗೆ</p>
<p>ಆನೆ ಸಪ್ಪೆ, 'ಆನೆ' ಯತ್ವವೂ ಸಪ್ಪೆ.</p>
<p>ನನ್ನ ನಿನ್ನೆಲ್ಲ ಬಡಿವಾರ ನಿಂತು ನೋಡುತ್ತಿರುವುದೇನನ್ನು ಗೊತ್ತೇ.</p>
<p>ಆನೆಯಾಕಾರದಲ್ಲೇ ನಮ್ಮ ಸಾಕಾರವೂ ಕರಗಿ</p>
<p>ಹುಚ್ಚು- ಅಧಿಕಾರದಲ್ಲಿ ತಿಂದು ತೇಗಿ</p>
<p>ಗುರುವಿನಲಿ, ಅರಸೊತ್ತಿಗೆಯೇ ಇರಲಿ</p>
<p>ಮತ್ತೇನೇ ಬರಲಿ</p>
<p>ಇದ್ದ ಕಣ್ಣನ್ನು ಕಿತ್ತು ಕುರುಡಾಗಿ</p>
<p>ಇಲ್ಲದಾನೆಯನ್ನೇ ಬಳಸಿ ನಿಂದ ಬೆಪ್ಪುಗೇಡಿಗಳಾಗಿ</p>
<p>ಸುತ್ತಲಿನ ಸೃಷ್ಟಿ ಸುಟ್ಟು ಸೀಯಲು ಸಿಡಿದು</p>
<p>ಉರಿಸೂಡಿ ತುಟಿಗೆ ಮುತ್ತಿಟ್ಟು ನಿಂತ</p>
<p>ಮತಿಹೀನರನ್ನು</p>
<p>ಅಂಧಮದ ತಲೆಗೇರಿದ ಅಲ್ಪಮಾನವರನ್ನು.</p>
<p><strong><em>_ಲಲಿತಾ ಕುಪ್ಪಸ್ವಾಮಿ,</em></strong>ಲಾಸ್ ಏಂಜಲೀಸ್</p>
<p>
<strong>ನೆಲಗಂಧಿಯ ಹಾಡು</strong>
</p>
<p>ಹೊತ್ತು ಸುಟ್ಟ ಬದುಕಿನ</p>
<p>ಆಕಾಶದ ಅರ್ಥಹೀನ ಕಪ್ಪು</p>
<p>ಪರದೆಯ ಮೇಲೆ ಚುಕ್ಕಿ ಹುಟ್ಟಿ</p>
<p>ನೆನಪಾಗುತ್ತಾಳೆ ನನ್ನ ನೆಲಗಂಧಿ.</p>
<p>ನೆನಪಾದವಳೆ,</p>
<p>ಕಾಂಚನಗಂಗದ ಬೆಣ್ಣೆ ಬೆಟ್ಟವನ್ನೆಲ್ಲ</p>
<p>ಸೂರ್ಯ ನೆಕ್ಕುವ ಹಾಗೆ ನೆಕ್ಕೀ ನೆಕ್ಕೀ -</p>
<p>ಥಣ್ಣನೆಯ ನಾಲಿಗೆಯಿಂದ ನನ್ನ</p>
<p>ಅಂಗಾಂಗಗಳನ್ನು ಮೈಕ್ರಾನುಗಳಲ್ಲಿ</p>
<p>ಹೆರೆದು ತೆಗೆಯುತ್ತಾಳೆ.</p>
<p>ಹಿರೋಶಿಮಾ ಮತ್ತಿನ್ನೆಂದಿಗೂ</p>
<p>ಸಿಡಿಯುವುದಿಲ್ಲ;</p>
<p>ಮೈಕ್ರಾನಳತೆಯ ನನ್ನ ಅಂಗಾಂಗಗಳಲ್ಲಿ</p>
<p>ಕೆಂಪು ನೀಲಿ ಬಣ್ಣ ಅರಳುತ್ತದೆ.</p>
<p>ಅರಳಿದ್ದಿನ್ನೂ ಅರಳಿದ್ದ ಹಾಗೇ....</p>
<p>ಸುಟ್ಟ ನೆಲದಾಳದಲ್ಲಿ ಎರೇ ಹುಳವಾಗಿ</p>
<p>ಗೂಡು ತೋಡುತ್ತಾಳೆ,</p>
<p>ಹೂವಾಡುತ್ತಿರುವ ಶೇಂಗಾ ಹೊಲದಲ್ಲಿ</p>
<p>ಹಾವಾಗಿ ಹರಿದಾಡುತ್ತಾಳೆ,</p>
<p>ಬಳಲಿಳಿದು -</p>
<p>ಮಲ ಮಲ ಬೆಳೆದು ನಿಲ್ಲುತ್ತಾಳೆ.</p>
<p><strong><em>ಡಾ| ಹಾ. ಮು. ಪಟೇಲ</em></strong>(ಬ್ರಿಡ್ಜ್ ಪೋರ್ಟ್, ವೆಸ್ಟ್ ವರ್ಜೀನಿಯಾ)</p>
<p>
<strong>ಹುಡುಕುತ್ತಿದ್ದೇನೆ</strong>
</p>
<p>ಹುಡುಕುತ್ತಿದ್ದೇನೆ; ಇನ್ನೂ ಹತ್ತು ವರ್ಷಗಳ ಬಳಿಕ,</p>
<p>ಕಂಡ ಕಂಡೆಡೆ ನೆಲವ ಕೆದಕಿ, ಮೂಸಿ ಅಲೆಯುವ</p>
<p>ಹಂದಿಯಂತೆ!</p>
<p>ವೆಂಡಿಂಗ್ ಮೆಷಿನ್ನಿನ ಗಂಟಲಿನೊಳಗೆ ಚಿಲ್ಲರೆಯನ್ನು</p>
<p>ತುರುಕಿ</p>
<p>ಹದಿನೆಂಟು ಗುಂಡಿಗಳ ಸುತ್ತ ವಾಸನೆಯನ್ನರಸಿ</p>
<p>ಅದುಮಿ, ಎಳೆದಿದ್ದೇನೆ.</p>
<p>ಹಲವು ಹದಿನಾರು ಮೈಲು ಕಾರಲ್ಲಿ ಸುತ್ತಿ</p>
<p>ತಿರುಗುವ, ಕರೆಯುವ ರೆಸ್ಟೋರಾಂಟುಗಳ ಬೋರ್ಡುಗಳ</p>
<p><em>ಅಮೆರಿಕನ್ನಡದ ಕವನಗಳು/೫೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೫೯</em><br />ಕಂಡು,</p>
<p>ಮಿಂಚುವ ನಿಯಾನ್ ಸೈನಿನ ಗುರಿ ಹಿಡಿದು</p>
<p>ನಡುರಾತ್ರಿಯ ಮುಸುಕಿನಲ್ಲಿ, ಮೆನ್ಯುವೆಲ್ಲ</p>
<p>ಜಾಲಾಡಿಸಿದ್ದೇನೆ!</p>
<p>ನಸುನಕ್ಕು, ಮಿದುನುಡಿಯಲ್ಲಿ 'ಆರ್ಡರ್' ತೆಗೆದುಕೊಂಡ</p>
<p>ಷೋಡಶಿಯ ಕಣ್ಣಲ್ಲೆಲ್ಲ, ಆಸೆಯಿಂದ,</p>
<p>ಆರು ಅಂಕದ ಔತಣ , ಕ್ಯಾಲರಿಯ ಪರಿವೆಯಿಲ್ಲದೆ ತಿಂದು</p>
<p>ಇನ್ನೂ ಸಿಗದ ರುಚಿಗಾಗಿ ಅರಸಿದ್ದೇನೆ!</p>
<p>ಇಟಾಲಿಯನ್, ಗ್ರೀಕ್, ಮೆಕ್ಸಿಕನ್, ಫ್ರೆಂಚ್ ಎಲ್ಲ</p>
<p>ಹೆಸರಿನ ಹಿಂದೆ</p>
<p>ಮೀಡಿಯಂ ವೆಲ್ ಡನ್ನಿನಿಂದ, ಎಕ್ಸ್ಟ್ರಾ ಹಾಟ್ ಸಾಸಿನ</p>
<p>ವರೆಗೆ</p>
<p>ಕೆದಕಿ ಜಾಲಾಡಿಸಿದ್ದೇನೆ!</p>
<p>ಮಾವಳ್ಳಿ ಟಿಫ಼ನ್ ರೂಮಿನ ರವೆ ಇಡ್ಲಿ, ಚಟ್ಣಿ, ಚಂದ್ರಹಾರ,</p>
<p>ಬಳೆಪೇಟೆ ಕೃಷ್ಣ ಭವನದ ಬೆಣ್ಣೆ ಮಸಾಲೆ,</p>
<p>ಗಾಂಧಿ ಬಜಾರು ಸೆಟ್ಟರ ನಿಪ್ಪಟ್ಟು ಬಾದಾಮಿ ಹಾಲು,</p>
<p>ಉಡುಪಿ ಕೃಷ್ಣ ಭವನದ ಸೆಟ್ ದೋಸೆ,</p>
<p>ಅಯ್ಯರ್ ಹೋಟೆಲಿನ ಈರುಳ್ಳಿ ದೋಸೆ ರುಚಿಯನ್ನು</p>
<p>ಹುಡುಕಿ, ಅಲೆದು, ಸೋತಿದ್ದೇನೆ.</p>
<p>ಮರಳುಗಾಡಿನ, ಸುಡುಬಿಸಿಲಿನಲ್ಲಿ ಬೆವತು, ಬಾಯಾರಿ</p>
<p>ಬಸವಳಿದು, ಮರೀಚಿಕೆಯಂತೆ</p>
<p>ಇನ್ನೂ ಹುಡುಕುತ್ತಿದ್ದೇನೆ!</p>
<p><strong><em>-ಕೆ. ಶ್ರೀನಿವಾಸ ಭಟ್</em></strong>(ಟ್ರಾಯ್, ಮಿಶಿಗನ್)</p>
<p>
<strong>ಕ್ಷ</strong>
</p>
<p>ನಾನೊಂದು ಅನಿರ್ದಿಷ್ಟ ಅಸ್ಥಿರ ಚಲಾಕ್ಷರ 'ಕ್ಷ'</p>
<p>ಎಂದು ತಿಳಿದು, ಹಲವಾರು ಬಾರಿ</p>
<p>ಬೀಜಗಣಿತ ಸಮೀಕರಣ ಹೂಡುವ ಯತ್ನ ಮಾಡಿದ್ದೇನೆ.</p>
<p>ನಮ್ಮಪ್ಪ, ಅಪ್ಪನಪ್ಪ, ಅವನಪ್ಪ, ...</p>
<p>ಹುಟ್ಟೂರು, ಬೆಳೆದೂರು, ಇದ್ದೂರು,....</p>
<p>ಇದ್ದವರು, ಸತ್ತವರು, ಇಲ್ಲದವರು,...</p>
<p>ಇತ್ಯಾದಿ</p>
<p>ಅನಂತ ಚಲಾಕ್ಷರ ಅನಂತ ಘಾತಗಳ</p>
<p>ನಿರಂತರ ಸಮೀಕರಣ ಬರೆದು,</p>
<p>ಬಿಡಿಸಲು ತುರೀಯ ಆಯಾಮವನ್ನು ಹೊಕ್ಕಿದ್ದೇನೆ.</p>
<p>ಈ ಸಮೀಕರಣ ಸಮೂಹಕ್ಕೆ</p>
<p>ಉತ್ತರ ಒಂದೊ, ಹಲವಾರೊ,</p>
<p>ಅಥವ</p>
<p>ಉತ್ತರಗಳೆ ಇಲ್ಲವೊ</p>
<p>ಎಂದು ನಿರ್ಣಯಿಸಲಾರದಾಗಿದ್ದೇನೆ.</p>
<p>ಸ್ಥಿರ ವಾದ ಛಿ - ದೈವವೋ ದೆವ್ವವೋ ಬೆಳಕಿನ ವೇಗವೋ -</p>
<p>ಒಂದು ಉತ್ತರವೆಂಬ ಆಸೆಯಿಂದ ಇನ್ನೂ ಬದುಕಿದ್ದೇನೆ.</p>
<p><strong><em>-'ದೀವಿ', ವಿಶ್ವೇಶ್ವರ ದೀಕ್ಷಿತ</em></strong>(ಕ್ಯಾಲಿಫೋರ್ನಿಯಾ)</p>
<p>
<strong>ನಾದಸಂಭ್ರಮ</strong>
</p>
<p>ಅಣಕು ಹಕ್ಕಿಯ<strong><sup><a epub:type="noteref" href="999-aside.xhtml#id-">*<\/a><\/sup></strong>ರಾಗಮಾಲಿಕೆ</p>
<p>ಕೆಣಕಿತೇನನು ಮನದಲಿ?</p>
<p>ಬಿಸಿಲು ಟಿಸಿಲಿನ ಗೂಡಿನೊಳಗಡೆ</p>
<p>ಹಕ್ಕಿಮರಿಗಳ ಚಿಲಿಪಿಲಿ.</p>
<p>ತುಪ್ಪುಳಿಲ್ಲದ ಹೊಟ್ಟೆಬಾಯಿಯ</p>
<p>ಹಸಿವು ಆತುರ ಕೊಕ್ಕಲಿ</p>
<p>ಸೋಗೆ ಪುಕ್ಕದ ರಾಗಮಂಜರಿ</p>
<p>ಹೂ ವಸಂತದ ಹಸೆಯಲಿ.</p>
<p>ಶತ್ರು ಕಾಗೆಯ ಸುತ್ತು ಕೋಟೆಗೆ</p>
<p>ರಾಗ ಜೋರಿನ ಸ್ಪಂದನ</p>
<p>ನೊಂದ ಹಕ್ಕಿಯು ಕೊರಗಿ ಸೊರಗಲು</p>
<p>ಕಣ್ಣು ಕಂಬನಿ ಲೇಪನ.</p>
<p>ಕಾಲ ಹೊರಳಿತು, ಕನಸ ಮೊಳೆಸಿತು</p>
<p><em>ಅಮೆರಿಕನ್ನಡದ ಕವನಗಳು/೬೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೬೧</em><br />ಹಳೆಯ ಜಾಡಿನ ಗುರಿಯಲಿ</p>
<p>ಇನಿದು ಹಕ್ಕಿಯ ಕೊರಳು ತುಂಬಿತು</p>
<p>ನಾದಸಂಭ್ರಮ ಸೊಬಗಲಿ.</p>
<p><strong><em>_ಲಲಿತಾ ಕುಪ್ಪಸ್ವಾಮಿ,</em></strong>ಲಾಸ್ ಏಂಜಲೀಸ್ ಕ್ಯಾಲಿಫೋರ್ನಿಯಾ</p>
<p>
<strong>ಶೂ ದ್ರ</strong>
</p>
<p>ಸಮುದ್ರಲಂಘನದ ಆಂಜನೇಯನ</p>
<p>ಬೆವರಿಗೆ ಮೊಸಳೆ ಬಸುರಾದಂತಲ್ಲ;</p>
<p>ಇವನೀ ನೆಲದ ಮೈಥುನದ ಸತ್ಯಕ್ಕೆ</p>
<p>ಹುಟ್ಟಿದ ಅಪ್ಪಟ ಮಗ.</p>
<p>ಈ ಮಣ್ಣ ಸೊಡರಿಗೆ ಉಸಿರಾಡಿದವನು.</p>
<p>ಇದೇ ನೆಲದ ಮಲ ಮೂತ್ರದಲ್ಲಿ</p>
<p>ಕೈ ಕಾಲು ಬಡಿದು, ಉಸುಕಿನಲ್ಲಿ</p>
<p>ಹೂತು ಹೋದವನು.</p>
<p>ರಾಮ -ಕೃಷ್ಣ - ಈಶ್ವರರಿಂದ</p>
<p>ಏಸುಕ್ರಿಸ್ತನವರೆಗೆ ಬೊಗಳೆದಾಸರ</p>
<p>ಆದರ್ಶಗಳ ತೊತ್ತರ ತುಳಿತಕ್ಕೆ ಸಿಕ್ಕಿ</p>
<p>ಬಜ್ಜಿಯಾದವನು.</p>
<p>ರೋಂ ಉರುಳಿದರೂ, ಬಹುಮನಿಯ ಪಿಂಡ</p>
<p>ಹಂಪೆಯ ಹಾಳೂರ ಹೊಟ್ಟೆಯಲ್ಲಿ ಅರಳಿದರೂ,</p>
<p>ಗಾಂಧೀಜಿಯ ಕಣ್ಣಾಲಿಗಳಲ್ಲೇ ಹರಿಜನರ<br />ಊರೂರುಗಳು ಹತ್ತಿ ಉರಿದರೂ, ನಿರ್ವಿಕಾರ</p>
<p>ಕುಕ್ಕರಕುಂಡೆಯಲ್ಲಿ ಕೂತು</p>
<p>ಬೆಂಕಿಗೆ ಬೆತ್ತಲೆ ಮೈ ಕಾಸಿದವನು.</p>
<p>ಈ ದೇಶದ</p>
<p>ಈ ದೇಶದ ಹಸಿವೆಗೆ - ಜಾಗರಣೆಗೆ,</p>
<p>ದೊಡ್ಡ ದೊಡ್ಡವರ ಒಗ್ಗರಣೆ ಮಾತುಗಳಿಗೆ</p>
<p>ಸರಕಾಗಿ - ಸದಾ ಹೊದ್ದು ಮಲಗಿದವನು.</p>
<p><strong><em>_ಡಾ| ಹಾ. ಮು. ಪಟೇಲ,</em></strong>(ಬ್ರಿಡ್ಜ್‍ಪೋರ್ಟ್, ವೆಸ್ಟ್ ವರ್ಜಿನಿಯಾ)</p>
<p>
<strong>ಕಿಡಿ !!</strong>
</p>
<p>ನನ್ನೊಳಗೆದ್ದ ಕಿಡಿ</p>
<p>ಸಂಜೆ ಕಾಣುತ್ತಲೇ</p>
<p>ನಿಗಿ ನಿಗಿ ಕೆಂಡವಾಗಿ</p>
<p>ದಹಿಸುವ ಹುಚ್ಚು ಕೆದರುತ್ತ ಕೆದರುತ್ತ</p>
<p>ಕೆನ್ನಾಲಿಗೆಗಳಾಗಿ</p>
<p>ಮೈಯೆಲ್ಲಾ ಸುತ್ತಿ ವ್ಯಾಪಿಸಿ</p>
<p>ಕಂಡ ಕಂಡದ್ದಕ್ಕೆಲ್ಲಾ</p>
<p>ಕಿಚ್ಚಿಕ್ಕಿ ನನ್ನೊಳಗೇ ನುಂಗಿ</p>
<p>ಅವನ ಕಂಡದ್ದು;</p>
<p>ಅವನೋ!</p>
<p>ತಣ್ಣಗೆ ನಾಗರ ಹಾವಾಗಿ</p>
<p>ಬುಸುಗುಟ್ಟಿದರೂ</p>
<p>ತಂಪು ಹದವಾಗಿ</p>
<p>ಹರಿದ ಕಡೆ ಸರಿದ ಕಡೆ</p>
<p>ಮಂಜಾಗಿ ತಬ್ಬಿ</p>
<p>ಹಿಮವಾಗಿ ಹಬ್ಬಿ ಕೊರೆವಾಗಲೇ</p>
<p>ಬೆಳ್ಳನೆ ಬೆಳಕಾಗಿತ್ತು!</p>
<p>
<strong>ಮಿಡಿತ</strong>
</p>
<p>ಅರ್ಥವಿಲ್ಲದ್ದಕ್ಕೂ ಅರ್ಥೈಸಿ</p>
<p>ರೂಪ ಕೊಡುತಿಹನು</p>
<p>ಇನಿತೋ ಎನಿತೋ ಬೊಂಕಿ</p>
<p>ಬೆನ್ನೆಲುಬು ತಟ್ಟಿಹನು</p>
<p>ಗುಮ್ಮ ಗುಸುಕನಂತೆ ಬೆನ್ನತ್ತಿ</p>
<p>ಬೇರಿಳಿಸುತಿಹನು</p>
<p>ಭಾವನೆಗಳ ಹಿಂಜಿ ಹಿಂಜಿ</p>
<p>ಉದ್ದಕ್ಕೂ ಬಣ್ಣ ಚೆಲ್ಲಿ</p>
<p>ನೀನೆಲ್ಲಿ ಎಲ್ಲಿ ಎನುತಿಹನು</p>
<p><em>ಅಮೆರಿಕನ್ನಡದ ಕವನಗಳು/೬೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೬೩</em><br />ಹೃದಯವೋ ಕಣ್ಣು</p>
<p>ತೆರೆ ಇಲ್ಲಿ ಇಲ್ಲಿ ಎನುತಿಹನು</p>
<p>ಅವನಾರೋ ನಾ ಕಾಣೆ</p>
<p>ಹಗಲರಳಿ ಇರಳು ಮೊಗ್ಗಾದಾಗ</p>
<p>ಯಾರನೋ ನೆನೆದು ಅಳುವನು</p>
<p>ಎನ್ನೆದೆಯ ತಿದಿ ಒತ್ತಿಹನು</p>
<p><strong><em>_ವಾಣಿ ರಾವ್,</em></strong>(ಬ್ಯಾಟನ್ ರೂಜ್, ಲೂಸಿಯಾನಾ)</p>
<p>
<strong>ಆದದ್ದು ಹೋದದ್ದು</strong>
</p>
<p>ಸ್ವಾಮೀ ಭಟ್ಟರೇ,</p>
<p>ನಿಮ್ಮ 'ಆದದ್ದು' ಓದಿದ್ದು</p>
<p>ಓದಿ ಅನಿಸಿದ್ದು</p>
<p>ಹಳೇ ನೆನಪಾದದ್ದು</p>
<p>ಆಗಬಾರದ್ದು</p>
<p>ಆಗಿಹೋದದ್ದು</p>
<p>ಎಲ್ಲಾ</p>
<p>ಕಣ್ಮುಂದೆ ಸುಳಿದದ್ದು</p>
<p>ಹೀಗೇ</p>
<p>ಕುಳಿತು ಗೀಚಿದ್ದು.</p>
<p>ಕೇಳಿ, ಭಟ್ಟರೇ,</p>
<p>ನಮ್ಮದೂ ಒಂದೂರು</p>
<p>(ನಿಮ್ಮೂರಿನಂಥದೇ ಹೆಚ್ಕಮ್ಮಿ)</p>
<p>ಅದೇ ಹಕ್ಕಿಗಳು</p>
<p>ಅದೇ ಗೂಡುಗಳು.</p>
<p>ನೀವು ಹೇಳಿದಿರಲ್ಲಾ -</p>
<p>ಅಲ್ಲೊಂದು ಇಲ್ಲೊಂದು</p>
<p>ಚಹದಂಗಡಿ ಖಾನಾವಳಿ -</p>
<p>ಅಂಥಾ ಒಂದು</p>
<p>ಚಹಾಖಾನೆ</p>
<p>ತೆಗೆದವರಲ್ಲಿ ನಾನೂ ಒಬ್ಬ.</p>
<p>ನಿಮಗಿರುವಂತೆ</p>
<p>ನನಗೂ ಅಲ್ಪ ಸ್ವಲ್ಪ</p>
<p>ತೋಟ-ಗದ್ದೆ</p>
<p>ಆದರೆ,</p>
<p>ನಿಮ್ಮ ಗಂಗವ್ವಗಿದ್ದಂತೆ</p>
<p>ನನ್ನ ನಿಂಗವ್ವನಿಗೆ ಬೇಕಿಲ್ಲ</p>
<p>ಚಹಾಖಾನೆಯ ಧಂದೆ.</p>
<p>ನೀವಂತೂ ಬಿಡಿ,</p>
<p>ಯಾರ ಹಂಗೂ ಬೇಡವೆಂದು</p>
<p>ನಿಮ್ಮದೇ ಹೋಟೆಲು</p>
<p>ತೆರೆದು ಬಿಟ್ಟಿ...(ರಿ)</p>
<p>ಗಂಗವ್ವನ ಕೈ, ಮನಸ್ಸು</p>
<p>ಧಾರಾಳವೆಂಬ</p>
<p>ಹುಚ್ಚು ಧೈರ್ಯದಲಿ</p>
<p>ಅಟ್ಟಿದ್ದೀರಿ</p>
<p>ಉಣಬಡಿಸಿದ್ದೀರಿ</p>
<p>ಹೊಟ್ಟೆ ತುಂಬ.</p>
<p>ಉಣುವವರುಂಡರು</p>
<p>ಬಿಡುವವರು ಬಿಟ್ರು, ಬಿಡಿ,</p>
<p>ಗಿರಾಕಿಗಳು ಅಂದ್ಮೇಲೆ</p>
<p>ಅವರವರಿಷ್ಟ.</p>
<p>ಆದ್ರೆ ಸ್ವಾಮೀ ಭಟ್ರೇ,</p>
<p>ನಾನೊಂದು ಹುಚ್ಚು ಕೆಲಸಕ್ಕೆ</p>
<p>ಕೈಹಾಕಿ ಕೈಸುಟ್ಟುಕೊಂಡೆ ನೋಡಿ</p>
<p>ಚಹ ಎಲ್ರಿಗೂ ಬೇಕಾದ್ದು ಎಂದು</p>
<p>ಗ್ರಾಮ ಪಂಚಾಯ್ತಿ ಛಾವಡಿಯಲ್ಲೇ</p>
<p>ಒಂದು ಚಹಾಖಾನೆ</p>
<p>ತೆರೆದು ಬಿಟ್ಟೆ.</p>
<p>ಎಷ್ಟಾದ್ರೂ ಊರೊಟ್ಟಿನ ಕೆಲಸ,</p>
<p><em>ಅಮೆರಿಕನ್ನಡದ ಕವನಗಳು/೬೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೬೫</em><br />ಎಲ್ರೂ ಬನ್ನಿ, ಎಲ್ರೂ ಕೈಹಾಕಿ</p>
<p>ಒಟ್ಟಾಗಿ ಅಟ್ಟುವ</p>
<p>ಉಣುವಾ ಎಂದೆ.</p>
<p>ಸ್ವಾಮೀ ಭಟ್ರೇ,</p>
<p>ಗೊತ್ತುಂಟಲ್ಲ ನಮ್ಮ ಜನ?</p>
<p>"ಇದೆಂತಹ ಊರು, ಒಂದು</p>
<p>ಚಹದಂಗಡಿ ಸಹ ಇಲ್ಲ"</p>
<p>ಎಂದು ಗೊಣಗುತ್ತಿದ್ದವರು,</p>
<p>ಬೇಕಿದ್ದವರು - ಬೇಡದವರು,</p>
<p>ಬಿಟ್ಟಿ ಇಟ್ಟರೂ ಉಣ್ಣದವರು,</p>
<p>ರುಚಿ ನೋಡದೆಯೇ</p>
<p>ಮೂಗುಮುಚ್ಚುವವರು,</p>
<p>ಇದ್ದೂ ಉಪಯೋಗಿಸದವರು</p>
<p>ಎಲ್ಲರೂ ಬಂದರು.</p>
<p>'ಚಹಾ ಕುಡಿಯಿರೋ'</p>
<p>ಎಂದಾಗ, ಒಂದಿಬ್ರು ರಸಿಕರು</p>
<p>ಕುಡಿದರು, ಬಾಯಿ ಚಪ್ಪರಿಸಿದರು.</p>
<p>ತೆಪ್ಪನೆ ಗಾಡಿ ಕಟ್ಟಿ</p>
<p>ಮತ್ತೆ ಬರುತ್ತೇವೆಂದು</p>
<p>ಬಂಡಿ ಬಿಟ್ಟರು.</p>
<p>ಮಿಕ್ಕವರೆಲ್ಲಾ</p>
<p>ಶುರೂ ಮಾಡಿದ್ರು ನೋಡಿ,</p>
<p>ಚಹ, ಚಹಾಖಾನೆ,</p>
<p>ಪಂಚಾಯತಿ ಛಾವಡಿ,</p>
<p>ನಾನು - ನನ್ನ ನಿಂಗಿ,</p>
<p>ಊರೊಟ್ಟಿನ ನ್ಯಾಯ,</p>
<p>ಹೀಗೆಲ್ಲಾ ಚರ್ಚೆಗೆ</p>
<p>ಶುರೂ ಹಚ್ಚಿದ್ರೂ ಭಟ್ರೇ...</p>
<p>ಸರಿ ಸ್ವಾಮಿ ಭಟ್ರೇ,</p>
<p>ಮುಂದುವರೆಯಿತು ಕಾಟ.</p>
<p>ಇತ್ತ ನಿಂಗವ್ವ ಬಯ್ಯುವಳು,</p>
<p>ಊರದನ ಕಾದು</p>
<p>ದೊಡ್ಡ ಬೋರೇಗೌಡ</p>
<p>ನಾಗುವುದೇನು?</p>
<p>ಹೆಂಡ್ರು ನಿಗಾಯಿಲ್ಲ,</p>
<p>ತೋಟ ಗದ್ದೆ ಮೇಲೆ ಮನಸ್ಸಿಲ್ಲ</p>
<p>ಇದೆಂಥಾ ಪಾಡು</p>
<p>ನಿನಗೇನು ಬಂತು ಕೇಡು</p>
<p>ಎಂದು ಹಂಗಿಸುವಳು.</p>
<p>ಅತ್ತ ಊರೊಟ್ಟಿನ ಜನ</p>
<p>ಪಂಚಾಯ್ತಿ ಛಾವಡಿ</p>
<p>ಸುತ್ತಾ ಹೇಸಿಗೆ ಆಯಿತೆಂದು</p>
<p>ಪಟೇಲರು, ಶಾನುಭೋಗರೂ</p>
<p>ಹೊಲಗೇರಿಯ ಪುಂಡರನ್ನ</p>
<p>ಕಟ್ಟಿಕೊಂಡು</p>
<p>ಕೋಲು ಕೊಟ್ಟು ತೆಗೆದುಕೊಂಡು</p>
<p>ಹೊಡೆದು ಹಾಕೋದಕ್ಕೆ</p>
<p>ಬಂದು ಬಿಟ್ರು ಸ್ವಾಮೀ ಭಟ್ರೇ.</p>
<p>ಹೊಡೆಯೋದಕ್ಕೆ ಬಂದೋರ್ ಪೈಕಿ,</p>
<p>ಬಿಟ್ಟಿ ಚಹಾ ಕುಡಿದವರು</p>
<p>ಕುಡಿದು ಹೇಸಿಗೆ ಮಾಡಿದವರು</p>
<p>ಕುಡಿತದ ರುಚಿಯನ್ನೇ</p>
<p>ಕಾಣದ ಗಾವಿಲರು</p>
<p>ದಮ್ಮಿದ್ದವರು ಇಲ್ಲದವರು</p>
<p>ಎಲ್ರೂ ಇದ್ದರೂ ಸ್ವಾಮೀ!</p>
<p>ನಾನು ಮಾಡಿದ್ದಾದ್ರೂ ಏನು?</p>
<p>ಬನ್ರಯ್ಯ ಚಹಾ ಕುಡಿಯೋಣ</p>
<p>ಎಂದು ಚಹಾ ಮಾಡಿಕೊಟ್ಟೆ.</p>
<p>ಅಷ್ಟಕ್ಕೇ ಇಷ್ಟು ಆಪತ್ತು.</p>
<p>ಇರಲೀ ಬಿಡಿ,</p>
<p><em>ಅಮೆರಿಕನ್ನಡದ ಕವನಗಳು/೬೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೬೭</em><br />ಇಂಥಾ ಊರೊಟ್ಟಿನ</p>
<p>ಕೆಲ್ಸಕ್ಕೆ ಕೈಹಾಕಿ</p>
<p>ಸೆಗಣಿ ಎರಚಿಸಿಕೊಂಡವರು</p>
<p>ಎಷ್ಟೋ ಮಂದಿ ಇದ್ದಾರೆಂದು</p>
<p>ನೀವೇ ಬಲ್ಲಿರಿ.</p>
<p>ಇದೆಲ್ಲಾ ಗೊತ್ತಿದ್ದೂ</p>
<p>ಶುರೂ ಹಚ್ಚಿದ್ದೀರಿ</p>
<p>ಈ ಧಂದೆ.</p>
<p>ಹಿಂದೇಕೆ ನೋಡುವಿರಿ</p>
<p>ಮುಂದಕ್ಕೆ ನೋಡಿ ಸ್ವಾಮಿ</p>
<p>ಆದದ್ದು ಹಾಗಿರಲಿ,</p>
<p>ಆಗಬಹುದಾದದ್ದು ಏನು?</p>
<p>ಆಗಬೇಕಾದದ್ದು ಏನು?</p>
<p>ಯೋಚಿಸಿ.</p>
<p>ನಿಮ್ಮ 'ರೆಸೈಪಿ' ನಿಮ್ಮ ವೈಶಿಷ್ಟ್ಯ!</p>
<p>ಗಂಗವ್ವ ಮಾಡಿ ಬಡಿಸೋವರೆಗೂ</p>
<p>ಹುಡುಕಿಕೊಂಡು ಬರುವ</p>
<p>ಗಿರಾಕಿಗಳಿದ್ದಾರೆ ಬಿಡಿ.</p>
<p>ಅಂಥವರಿರುವನಕ</p>
<p>ಭಯವಿಲ್ಲ</p>
<p>ಮುಚ್ಚಬೇಡಿ ಬಾಗಿಲು.</p>
<p>'ಊಟ ತಯಾರಿದೆ'</p>
<p>ಬೋರ್ಡು ಶಾಶ್ವತವಾಗಿರಲಿ.</p>
<p>ಗಂಗವ್ವನಿಗೆ ನನ್ನ -</p>
<p>ನನ್ನ ನಿಂಗಿಯ ನಮಸ್ಕಾರ</p>
<p>ತಿಳಿಸಿ.</p>
<p>ವಿ.ಸೂ.</p>
<p>ಸ್ವಾಮೀ ಭಟ್ಟರೇ,</p>
<p>ಮುಂದಿನ ಸಾರ್ತಿ</p>
<p>ಒಂದಿಷ್ಟು ಕಡುಬು</p>
<p>ಮಾಡಿ ಬಡಿಸಿ.</p>
<p>ನನಗೋ ವಿಪರೀತ ಚಪಲ!</p>
<p>ಹ್ಞಾ, ನಿಮ್ಮದೇ</p>
<p>ತೋಟದ ಬೀಜದಿಂದ</p>
<p>ಮಾಡಿದ ಒಂದು ಲೋಟ</p>
<p>'ಪೆಷೆಲ್' ಕಾಫಿ!!</p>
<p><strong><em>-ಡಾ: ಮೈ. ಶ್ರೀ ನಟರಾಜ್,</em></strong>(ಗೈಥೆರ್ಸ್ ಬರ್ಗ್, ಮೇರಿಲ್ಯಾಂಡ್)</p>
<p>
<strong>ಆದದ್ದು ಒಳಿತಾಯ್ತು</strong>
</p>
<p>ತೇನಸಿಂಗನೂ ಎಡ್ಮಂಡ್ ಹಿಲಾರಿಯೂ</p>
<p>ಹಿಮಾಲಿಯದ ತುದಿಯನೇರಿದರೆ</p>
<p>ಉಡುಪಿ ಬ್ರಾಹ್ಮಣರ ಕಾಫಿ ಹೋಟೆಲು ಕಂಡರಂತೆ</p>
<p>ಆರ್ಮ್‍ಸ್ಟ್ರಾಂಗ್ ಚಂದ್ರಲೋಕದಿ ಕಾಲಿರಿಸಿದರೆ</p>
<p>ಕೇರಳದ ನಾಯರ್ ಅಲ್ಲಿ ತನ್ನ ಹೋಟೆಲಿನಿಂದ</p>
<p>ಚಾ ಬೇಕೆ ಎಂದು ಕೂಗಿ ಕೇಳಿದನಂತೆ</p>
<p>ಇವು ಬರಿಯ ಅಂತೆ ಕಂತೆ ಸಂತೆ</p>
<p>ನಿಜವಿರಲು ಸಾಧ್ಯವಿಲ್ಲವೆನ್ನುವಿರ</p>
<p>ನಿಜವಲ್ಲವಾದರೇನಂತೆ</p>
<p>ಉಡುಪಿ ಭಟ್ಟರ ಮತ್ತು ಕೇರಳದ ನಾಯರ</p>
<p>ಸಾಹಸೀ ಪ್ರವೃತ್ತಿಯನೆತ್ತಿ ತೋರುತಿದೆ ಕತೆ</p>
<p>ಹಿಮಾಲಯವನೇರದೆ</p>
<p>ಚಂದ್ರಲೋಕಕೆ ಹಾರದೆ</p>
<p>ಹೊಸದೊಂದು ಊರಿನಲಿ</p>
<p>ಚಹದಂಗಡಿ ತೆರೆದಿಹರು ಈ ನಮ್ಮ ಉಡುಪಿ ಭಟ್ಟರು</p>
<p>ಊರ ಹೆಸರು ಅಮೆರಿಕೂರಂತೆ</p>
<p>ಇಂಡೂರಿನಿಂದಿಲ್ಲಿ ಬಂದರಂತೆ</p>
<p>ಸಾಹಸವು ಕಡಿಮೆಯೇನು ಇದರಲಿ?</p>
<p>ಸಾಸಿವೆಯ ಕಾಳಿನ ಬನ್ನಿನ ನಡುವೆ</p>
<p>ದನದ ಮಾಂಸದ ರೊಟ್ಟಿ</p>
<p><em>ಅಮೆರಿಕನ್ನಡದ ಕವನಗಳು/೬೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೬೯</em><br />ಹೇಂಬರ್ಗರು ಹೆಸರಿನ ವಿವಿಧ ರೀತಿಯ ರೊಟ್ಟಿ</p>
<p>ಇದ್ದಲಿನಲಿ ಸುಟ್ಟ ರೊಟ್ಟಿ</p>
<p>ನಾಲಿಗೆಯಲಿ ರಸವೂರಿಸುವ ವೆಂಡಿಯತ್ತೆಯ</p>
<p>ರುಚಿರೊಟ್ಟಿ</p>
<p>ಯಾವೂರಿಗೆ ಹೋದರೂ ಬಾ ನನ್ನ ಮುದ್ದು ಕಂದ</p>
<p>ತಿಂದು ಸಂತಸವಾಗಿರೆಂದು ಕೂಗಿ ಕರೆಯುತಿರೆ</p>
<p>ಜನಮೆಚ್ಚಿ ತಿಂದು ರುಚಿಯೆಂದು ತೇಗುತಿರೆ</p>
<p>ಉಡುಪಿ ಭಟ್ಟರ ಬಳಿಯಲೇನಿಹುದು</p>
<p>ಬೋಂಡ ಮಸಾಲೆದೋಸೆ ಇಡ್ಲಿ ಸಾಂಬಾರು</p>
<p>ಸಾಹಸದ ಕೆಲಸವಿದು ಹೊರತು ಬೇರುಂಟೆ?</p>
<p>ಅಮೆರಿಕೂರಿನ ಜನಕೆ ಇನ್ನು ಸಹ ತಿಳಿದಿರದು</p>
<p>ತಮ್ಮೂರಿನಲೆ ಸಿಗುವ ರುಚಿರುಚಿಯ ಬೋಂಡದ್ದು</p>
<p>ತಿಳಿದೊಡನೆ ನೋಡಿ ಸ್ವಾಮಿ</p>
<p>ಭಟ್ಟರ ಬೋಂಡಕ್ಕೆ ಭಾರಿ ಖಾಯಿಸು ಬರುವುದು.</p>
<p>ಅಮೆರಿಕೂರಿನ ಭಟ್ಟರ ಬೋಂಡ</p>
<p>ಇಂಡೂರಿನ ರಸಿಕರಿಗೆ ವಿಶೇಷ ರವಾನೆ</p>
<p>ಭಾರತದ ಹತ್ತಿಯನು ತಂದು ಮೆಂಚೆಸ್ಟರಿನ ಮಿಲ್ಲಿನಲಿ</p>
<p>ಬಟ್ಟೆ ಮಾಡುತಲಂದು ಮರಳಿ ಭಾರತದಿ ಮಾರಿದರಂತೆ</p>
<p>ಇಂಡೂರಿನಲಿ ಈಗ ಕೇಳುತಿಹರೆಲ್ಲರೂ</p>
<p>ಅಮೆರಿಕೂರಿನ ಬೋಂಡ ತಿಂದಿರುವಿರಾ ಸ್ವಾಮಿ</p>
<p>ಬೋಂಡ ಅಂದರೆ ಅದುವೆ ರುಚಿ ಬೋಂಡವಯ್ಯ</p>
<p>ಅಮೆರಿಕೂರಿನಲಿ ತುಂಬಿರುವ</p>
<p>ಹೇಂಬರ್ಗರಿನ ರಾಶಿಯ ನಡುವೆ</p>
<p>ಬೋಂಡ ಮಾಡುವ ಧೈರ್ಯ ಬಲು ಹೆಚ್ಚು</p>
<p>ಎನುತ ಹೇಳುವರೆಲ್ಲ ಮೂಗಿನಲಿ ಬೆರಳಿಟ್ಟು ಬೋಂಡ</p>
<p>ವ್ಯಾಪಾರ ಅಮೆರಿಕೂರಿನಲ್ಲಾಗಲಿ</p>
<p>ಇಂಡೂರಿಗೆ ಹೋಗಲಿ ಭಟ್ಟರ ಯತ್ನ ಸಾಗಲಿ</p>
<p>ದೇವರ ದಯೆ ಭಟ್ಟರ ಮೇಲಿರಲಿ</p>
<p>ನನ್ನದಂತೂ ಸ್ವಾಮಿ ಬೋಂಡದ ರುಚಿ ಹಿಡಿದ ಬಾಯಿ</p>
<p>ಯಾವೂರಿನಲೆ ಇರಲಿ ತಿನ್ನದೆಯೆ ಇರಲಾರೆ</p>
<p>ಅಮೆರಿಕೂರಿನಲಿ ಇನಿತು ರುಚಿಯ ಬೋಂಡ ಸಿಗುತಿರಲು</p>
<p>ತಿನ್ನದೆಯೆ ಇರಲೆಂತು</p>
<p>ಬಾಯಿ ಮನಸುಗಳ ಮುಚ್ಚಿರಲೆಂತು</p>
<p>ಬನ್ನಿ ರಾಯರೆ ಮತ್ತೆ ಅಮ್ಮ ನೀವೂ ಬನ್ನಿ</p>
<p>ಉಡುಪಿ ರುಚಿಯ ಬೋಂಡವನೆ ತಿನ್ನಿ</p>
<p>ಆದದ್ದು ಅಮೆರಿಕೂರಿನಲಿ ಭಟ್ಟರ ಬೋಂಡದಂಗಡಿ</p>
<p>ಆದದ್ದು ಒಳಿತಾಯ್ತು.</p>
<p><strong><em>_ಪ್ರೊ</em></strong>|<strong><em>ಬಿ. ರಾಮ ಭಟ್</em></strong>(ಮಾಂಟ್ರಿಯಾಲ್, ಕೆನಡಾ)</p>
<p>
<strong>ಎಲೆ ಹೆಣ್ಣೆ</strong>
</p>
<p>ನಿನ್ನ ಕುಡಿನೋಟ ಬೆಡ</p>
<p>ಗು ಬಿನಾಣಕೆ ಮನ</p>
<p>ಸೋತೆನೆಂದು ಬಗೆ</p>
<p>ದೆಯಾ?</p>
<p>ಸಹಸ್ರ ಕಾರಂಜಿಗಳು</p>
<p>ಬುಗಿಲೆದ್ದು ಚಿಮ್ಮಿ</p>
<p>ದರೂ ಕಾರ್ಗತ್ತಲ</p>
<p>ಕಾರ್ಮೋಡ ಜಲ</p>
<p>ಪ್ರಳಯ ತಂದರೂ</p>
<p>ರೊಯ್ಯನೆ ಅಪ್ಪಳಿಸುವ</p>
<p>ಸುಳಿಗಾಳಿ ಆರ್ಭಟಿಸಿ</p>
<p>ದರೂ ನಾ ನಿನ್ನತ್ತ ನೋಡೆ.</p>
<p><strong><em>-ಬಿ. ಎಸ್. ವೇಣುಗೋಪಾಲ್</em></strong>(ಹ್ಯೂಸ್ಟನ್, ಟೆಕ್ಸಾಸ್)</p>
<p>
<strong>ಕವಿ ಕವಿತಾ</strong>
</p>
<p>ತೇಲಿ ಬರುತಲಿಹುದು ಎನ್ನ</p>
<p>ಕಲ್ಪನೆಯ ದೋಣಿಯು</p>
<p>ಪ್ರೇಮಾಮೃತದ ಕಡಲಿನಲಿ</p>
<p><em>ಅಮೆರಿಕನ್ನಡದ ಕವನಗಳು/೭೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೭೧</em><br />ನಾನೆ ಅಂಬಿಗನಾಗಿ</p>
<p>ನಿನ್ನ ಕಾಣುವ ಸಲದಿ</p>
<p>ತೇಲಿಬರುತಿಹೆನು ರಾಜಹಂಸದ ತೆರದಿ</p>
<p>ಕೆಂಪು ತಾವರೆ ಕೊಳದಿ</p>
<p>ಬಿರಿದ ಕಮಲವೆ ನೀನು</p>
<p>ನಿನ್ನ ಮಧುವನು ಸವಿಯೆ</p>
<p>ದುಂಬಿಯಾಗಿ ಹಾರಿ ಬರುವೆ</p>
<p>ನೀಲಿಯಾ ಬಾನಿನಲಿ ನೀನೆ</p>
<p>ರಜನಿಯು ಆಗಿ</p>
<p>ಬೆಳದಿಂಗಳ ನಗು ಸೂಸಿ</p>
<p>ಮೂಡಿಬರುವೆನು ನಾ ತಾರೆಯಾಗಿ</p>
<p>ಎಲೆ ಉದುರಿ ಚಿಗುರೊಡೆದು</p>
<p>ವಸಂತ ಮಾಸವೆ ನೀನು</p>
<p>ನಿನ್ನ ಬನದಲಿ ಕುಳಿತು</p>
<p>ವುಲಿವೆ ನಾ ಕೋಗಿಲೆಯಾಗಿ</p>
<p>ಪ್ರಕೃತಿಯಾ ಸುರೆ ಕುಡಿದು</p>
<p>ಮೈಮರೆತ ಕವಿ ನೀನೆ</p>
<p>ನಿನ್ನ ಭಾವದಿ ಬೆರೆತು ನಿನ್ನ ರಾಗದಿ ಕಲೆತು</p>
<p>ತೂರಿ ಬರುವೆ ನಾ ನಿನ್ನ ಕವಿತೆಯಾಗಿ</p>
<p><strong><em>_ವಾಣಿ ರಾವ್</em></strong>(ಬ್ಯಾಟನ ರೂಜ್, ಲೂಸಿಯಾನಾ)</p>
<p>
<strong>ಬಲ್ಲೆ</strong>
</p>
<p>ಒಂದು ಹೂವ ಕೊಯ್ಯಲೆಂದು</p>
<p>ಜಗವನೆಲ್ಲ ಸುತ್ತಬಲ್ಲೆ.</p>
<p>ಒಂದು ಮುತ್ತ ಹೆಕ್ಕಲೆಂದು</p>
<p>ಕಡಲನೆಲ್ಲ ಬೆದಕಬಲ್ಲೆ.</p>
<p>ಒಂದು ಮಾತು ಕೇಳಲೆಂದು</p>
<p>ವರುಷವೆಲ್ಲ ಕಾಯಬಲ್ಲೆ.</p>
<p>ಒಂದು ಯುಗದ ದಿನವನೆಲ್ಲ</p>
<p>ನಿಮಿಷದಂತೆ ಕಳೆಯಬಲ್ಲೆ.</p>
<p>ಒಂದು ನಗುವ ಪಡೆಯಲೆಂದು</p>
<p>ನೂರು ಕವಿತೆ ರಚಿಸಬಲ್ಲೆ.</p>
<p>ಒಂದು ದೃಷ್ಟಿ ಕೂಡಲೆಂದು</p>
<p>ಹಳತನೆಲ್ಲ ಮರೆಯಬಲ್ಲೆ.</p>
<p>ಹೃದಯಗಾನ ಮೀಟಲೆಂದು</p>
<p>ವೀಣೆ ಹಿಡಿದು ಕೂಡಬಲ್ಲೆ.</p>
<p>ನಿನ್ನ ನಾನು ಪಡೆಯಲೆಂದು</p>
<p>ಹಿಮ ಗಿರಿಯನೇರಬಲ್ಲೆ.</p>
<p><strong><em>-ಡಾ| ಶ್ಯಾಮ ಭಟ್</em></strong>(ಯೇಡನ್, ಪೆನ್‍ಸಿಲ್ವೇನಿಯ)</p>
<p>
<strong>ಕರ್ನಾಟಕದಲ್ಲಿ ಅತಿಥಿ</strong>
</p>
<p>ಓ ಬನ್ನಿ ಬನ್ನಿ ಎನುತ ಸ್ವಾಗತಿಸಿ</p>
<p>ಒಳಗೆ ಕರೆದೊಯ್ದು ಕೂರಿಸಿ</p>
<p>ನಗುನಗುತ ಮಾತನಾಡಿಸಿ</p>
<p>ಕ್ಷೇಮಸಮಾಚಾರವ ವಿಚಾರಿಸಿ</p>
<p>ಮನದೊಳಗೆ ಅತಿಥಿಯನು</p>
<p>ಸತ್ಕರಿಸುವ ಬಗೆಗೆ ಯೋಚಿಸಿ</p>
<p>ಈಗ ಬಂದೆ ಎನುತ</p>
<p>ಅವರೆಡೆಗೊಂದು ಪುಸ್ತಕವ ಸರಿಸಿ</p>
<p>ಅಡಿಗೆ ಮನೆಯ ಡಬ್ಬಿಗೆ ಕೈ ಇರಿಸಿ</p>
<p>ಅದು ಖಾಲಿಯಾಗಿರಲು ಚಡಪಡಿಸಿ</p>
<p>ಮಗನನು ಅಂಗಡಿಗೋಡಿಸಿ</p>
<p>ಆಗಲೇ ಕಡಲೆ ಹಿಟ್ಟನು ತರಿಸಿ</p>
<p>ಈರುಳ್ಳಿಯ ಹೆಚ್ಚಿ ಕಣ್ಣೀರ ಹರಿಸಿ</p>
<p>ಮೂಗೊರೆಸಿ ಹಿಟ್ಟನು ಕಲಸಿ</p>
<p>ಖಾರವಾದ ಬೋಂಡವ ಬೇಯಿಸಿ</p>
<p>ಘಮಘಮ ಕಾಫಿಯ ಕಾಯಿಸಿ</p>
<p>ಬಿಸಿ ಬಿಸಿ ಬೋಂಡವನೂ</p>
<p><em>ಅಮೆರಿಕನ್ನಡದ ಕವನಗಳು/೭೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೭೩</em><br />ಕಾಫಿಯನೂ ಅತಿಥಿಯ ಮುಂದಿರಿಸಿ</p>
<p>ಹೊರಡಲು ಅತಿಥಿ ಉಪಹಾರವ ಮುಗಿಸಿ</p>
<p>ಅವರನು ಬೀಳ್ಕೊಡುವೆ ಕೈಬೀಸಿ...</p>
<p>
<strong>
<em>-ಲೀಲಾ ವಸಂತಕುಮಾರ್</em>
</strong>
</p>
<p>(ಮೌಂಟ್ ಹಾಲಿ, ನ್ಯೂಜೆರ್ಸಿ)</p>
<p>
<strong>ಶುಭ ಜನುಮದಿನ</strong>
</p>
<p>ಸ್ವಾಗತ, ಸುಸ್ವಾಗತ</p>
<p>ಕನ್ನಡದ ಬಂಧು ಭಗಿನಿಯರೆ</p>
<p>ಸ್ವಾಗತ, ಸುಸ್ವಾಗತ!</p>
<p>ವರುಷ ತುಂಬಿತು ಇಂದು ಅಮೆರಿಕನ್ನಡಕೆ</p>
<p>ಹರುಷದಿಂದಲಿ ಬೆಳೆಸಿ, ಸಲಹಿದಿರಿ ನೀವು,</p>
<p>ಹಲವು ಸಾವಿರ ಮೈಲಿ, ಕರೆಸಿ ಸಾಕಿದಿರೆಲ್ಲ</p>
<p>ಚೆಲುವ ಹಸುಗೂಸನ್ನು ಅಭಿಮಾನದಿಂದ</p>
<p>ಮುದ್ದಾದ ಮುಖಚಿತ್ರ, ನಯವಾದ ಪತ್ರ</p>
<p>ಶುದ್ಧ ಸುಲಲಿತ ಭಾಷೆ, ನವಿರಾದ ಅಚ್ಚು</p>
<p>ಕವನ, ಕತೆ, ನಗೆಬರಹ ತಿಳಿದಾದ ಶೈಲಿ</p>
<p>ಚೆಲುವಾದ ಪರಿಮಳದ ಮಲ್ಲಿಗೆಯ ಬಳ್ಳಿ</p>
<p>ಕಗ್ಗ ಕಟ್ಟಿನ ಹಬ್ಬ, ನವರಸದ ರಸಗಬ್ಬ</p>
<p>ಕವನ ಸುಮ ಸಹಜವನ, ಮಧುರತೆಯ ವಿದೂಷಕ</p>
<p>ಕಾವ್ಯನಂದಾದೀಪ, ಸವಿರಾಗದಾಲಾಪ</p>
<p>ನವ್ಯತೆಯ, ಭವ್ಯತೆಯ ಬೇಲೂರ ಶಿಲ್ಪ</p>
<p>ಶುಭಜನುಮದಿನವಿಂದು ಹರಸಿ ಹಾಡೋಣ</p>
<p>ತೊದಲು ನುಡಿ ಕಂದನನು ಬಲಿತು ಬೆಳೆಸೋಣ</p>
<p>ಅಭಿಮಾನದಿಂದ ನಾವೆಲ್ಲ ಓದೋಣ,</p>
<p>ಬೆಳೆಸಿ ತಾಯ್ನುಡಿಯನ್ನು ಜಗದಿ ಮೆರೆಸೋಣ</p>
<p>
<strong>
<em>-ಕೆ. ಶ್ರೀನಿವಾಸ ಭಟ್ಟ್</em>
</strong>
</p>
<p>(ಟ್ರಾಯ್, ಮಿಷಿಗನ್)</p>
<p>
<strong>ಅಲ್ಲಿಽಇಲ್ಲಿ = ಎಲ್ಲಿ?</strong>
</p>
<p>ಹಿಂದಿನ ಭೂತ ಮುಂದಿನ ಭವಿಷ್ಯಗಳೆ</p>
<p>ತಿರುವು ಮುರುವಾದ ಇಂದಿನ ವೈಪರೀತ್ಯ ನಾನು.</p>
<p>ಆಧ್ಯಾತ್ಮಿಕತೆಯ ನನ್ನ ಸೊತ್ತಾಗಿ,</p>
<p>ಅಧಿಭೌತಿಕತೆಯೆ ನನ್ನ ತುತ್ತಾಗಿ,</p>
<p>ವಾರಣಾಸಿಯಿಂದ ವಾಲ್ ಸ್ಟ್ರೀಟ್‍ವರೆಗೂ</p>
<p>ಪಾದ ಹಬ್ಬಿಸಿರುವ ವಾಮನನು ನಾನು.</p>
<p>ಪೂರ್ವದಲಿ,</p>
<p>ಕನ್ನಡವೆ ನನ್ನ ಹೃದಯ ಕನ್ನಡಿಯು ಎಂದರಿಯದೇ</p>
<p>ಹೊರನುಡಿಗಳನು ಅಳವಡಿಸಿ</p>
<p>ನಾನು - ನನ್ನ ತನಗಳೆರಡನೂ ಬೇರ್ಪಡಿಸಿದೆ.</p>
<p>ಚಿತ್ರನಿಗೆ ಚಿತ್ರಗುಪ್ತನಿಗೆ ಎನಿತು ಲಂಚವ ತಿನಿಸಿಯೂ</p>
<p>ದೀನನಿಗೆ ದಲಿತನಿಗೆ ಒಂದು ತುತ್ತೆನ್ನದಾದೆ;</p>
<p>ದೇವ ದೇವಿಯರ ಗುಡಿಗಳನು ಕಟ್ಟಿಯೂ</p>
<p>ದುಡಿವ ಕಡು ಬಡವನಿಗೆ ಗುಡಿಲೆತ್ತದಾದೆ.</p>
<p>ದೇಹ ದೇಹಗಳ ಆಕರ್ಷಣೆಯಲ್ಲಿ</p>
<p>ಗುರುತ್ವ ಶಕ್ತಿಯನು ಅಳೆದರೂ</p>
<p>ಚಿತ್ತ ಚಿತ್ತಗಳ ಚಿತ್ರ ಜಗತ್ತಿನ</p>
<p>ಚಿತ್ತಾರ ಶಕ್ತಿಯನು ತಿಳಿಯದಾದೆ.</p>
<p>ಸೌಖ್ಯಕ್ಕೆ ಸಖ್ಯಕ್ಕೆ ಕಾತರಿಸಿ ಡಾಲರುಗಳನೆ ಆಸರಿಸಿ</p>
<p>ವಿಶ್ವವನೆ ಅರಸಿ ಭ್ರಮನಿರಸಿಸಿಯೂ</p>
<p>ಅರೆದುದನೆ ಅರೆದು ತಿರುಗಿದುದನೆ ತಿರುಗಿ</p>
<p>ಕಣ್ಣು ಕಟ್ಟಿಕೊಂಡ ಗಾಣದ ಎತ್ತಿನವೊಲ್ ಪಾರಾಗದಾದೆ.</p>
<p>ಎಡಗಡೆಯ ತಂತ್ರಜ್ಞ ವಿಜ್ಞಾನಿ ಬಲಗಡೆಯ ಮಂತ್ರಜ್ಞ ಪ್ರಜ್ಞಾನಿ</p>
<p>ಈರ್ವರನು ತಲೆಬುರುಡೆಯಲಿ ಸೆರೆ ಹಿಡಿದು<sup><a epub:type="noteref" href="999-aside.xhtml#id-">೧<\/a><\/sup></p>
<p>ಅಂತರಿಕ್ಷವನು ಜಯಿಸಿಯೂ ಅಂತರಾಳವನು ಕದಕದಾದೆ;</p>
<p>ದೊಡ್ಡ - ಗುಡುಗನು<sup><a epub:type="noteref" href="999-aside.xhtml#id-">೨<\/a><\/sup>ಆಲಿಸಿದರೂ ಎದೆಯ ಬಡಿತವ ಕೇಳದಾದೆ.</p>
<p>ಅಂತ್ಯದಲಿ,</p>
<p>ಸರ್ವೇ ಜನಾಃ ಸುಖಿನೋ ಭವಂತು ಎಂದು ಪೋಷಿಸಿ,</p>
<p><em>ಅಮೆರಿಕನ್ನಡದ ಕವನಗಳು/೭೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೭೫</em><br />ಶಾಂತಿ ಶಾಂತಿ ಎಂದಿನಿತು ಜಪಿಸಿ,</p>
<p>'ಪರಮಾಣು ಪಿಂಡ'ಗಳನೆ ಆಹುತಿಯಾಗಿರಿಸಿ,</p>
<p>ಕೃಷ್ಣಾರ್ಪಣ ಎಂದೆನುತ ಕೈತೊಳೆದುಕೊಂಡೆ.</p>
<p>
<strong>
<em>_'ದೀವಿ', ವಿಶ್ವೇಶ್ವರ ದೀಕ್ಷಿತ</em>
</strong>
</p>
<p>
<sup><a epub:type="noteref" href="999-aside.xhtml#id-">೧<\/a><\/sup>
<em>ನಮ್ಮ ಮೆದುಳು ಎಡ ಮತ್ತು ಬಲ ಹೋಳುಗಳಿಂದಾಗಿದೆ ಎಂಬ ಮತ್ತು ಅವುಗಳ ಸಾಮಾನ್ಯ ಸ್ವಭಾವಗಳ ವೈಜ್ಞಾನಿಕ ತಥ್ಯವನ್ನೆ ಅರುಹಿದರೂ ಇತರ ವಿಶಿಷ್ಟ ಅರ್ಥಗಳೆ ಮುಖ್ಯ.</em>
</p>
<p>
<sup><a epub:type="noteref" href="999-aside.xhtml#id-">೨<\/a><\/sup>
<em>ವಿಶ್ವವು ಒಂದು ದೊಡ್ಡ-ಗುಡುಗಿನಿಂದ (ಃig-ಃಚಿಟಿg) ಉತ್ಪತ್ತಿಯಾಯಿತೆಂಬುದು ಒಂದು ವೈಜ್ಞಾನಿಕ ಸಿದ್ಧಾಂತ; ಹಿಂದುಗಳಿಗೆ ಎಲ್ಲವೂ "ಓಂ" ದಿಂದ ಪ್ರಾರಂಭವಾಯಿತು.</em>
</p>
<p>
<strong>ಒಂದು ಚಳಿಗಾಲದಲ್ಲಿ</strong>
</p>
<p>ಮೈಕೊರೆವ ಚಳಿಯ ಆ ದಿನಗಳಲ್ಲಿ</p>
<p>ವಿದ್ಯುತ್ ಸತ್ತು,</p>
<p>ದಿನಂಪ್ರತಿಯ ಆಗು ಹೋಗುಗಳ</p>
<p>ಆಡಂಭರದ ಅವ್ಯವಸ್ಥೆಯಲ್ಲಿ</p>
<p>ಸುದ್ದಿ ಮಾಧ್ಯಮದ ಬಿತ್ತರಿಕೆಗೆಲ್ಲ</p>
<p>ಕತ್ತಲೋ ಕತ್ತಲು.</p>
<p>ಒಂದು ಕೋಳಿಕೂಗುವ ಹೊತ್ತು</p>
<p>ಉರಿಯುತ್ತಿದ್ದ ಮುಂಬತ್ತಿಯ</p>
<p>ಮಿಣಮಿಣ ಬೆಳಕಿನಲ್ಲೊಬ್ಬ</p>
<p>ಕೋಮಲೆಯ ನುಣುಪು ಕೂದಲಿನ</p>
<p>ನಡುವೆ ಹಾಡುತ್ತಿದ್ದ ಬಾಚಣಿಕೆಯ</p>
<p>ಮಧುರ ಸಂಗೀತಕ್ಕೆ ಮನಸೋತೆ.</p>
<p>ಕಂಡಹಾಗೆ, ಕಾಣಿಸದ ಹಾಗೆ,</p>
<p>ಸಣ್ಣಗೆ ಸಿಡಿದ ಕಿಡಿಗಳ ಪ್ರಕಾಶಕ್ಕೆ</p>
<p>ಕತ್ತಲಿನ ಕೌದಿಯಲ್ಲೆಲ್ಲೋ ಮಲಗಿ</p>
<p>ನಿಸ್ತೇಜ ನಿದ್ದೆ ಮಾಡಿದ್ದ ಜಗತ್ತು</p>
<p>ನವಿರೆದ್ದು ಸುತ್ತೆಲ್ಲ ಕಣ್ಣಾಡಿಸಿತ್ತು,</p>
<p>ಬೆಳ್ಳಂ ಬೆಳಕಿನಲ್ಲಿ.</p>
<p>
<strong>
<em>-ಹಾ.ಮು. ಪಟೇಲ</em>
</strong>
</p>
<p>(ನೋಬೆಲ್ ವಿಜೇತ ಜೆಕಸ್ಲವಾಕಿಯನ್ ಕವಿ ಜರೋಸ್ಲಾವ್ ಸೀಫರ್ಟ್ ಅವರ ಕವನವೊಂದರ ಭಾವಾನುವಾದ)</p>
<p>
<strong>ಶಕ್ತಿ ವರ್ತುಲದಲ್ಲಿ....</strong>
</p>
<p>ಅದೊಂದು ಯುಗದಲ್ಲಿ ಇದ್ದಳಂತೆ ಈ ಹೆಣ್ಣು -</p>
<p>ಬಡಿಗೆ ಏಟು ಬೆನ್ನ ಮೇಲೆ,</p>
<p>ಮುಸುಕಿನೊಳಗೆ ಗುದ್ದು ಮುದ್ದು,</p>
<p>ನಸುಕಿನಲ್ಲಿ ರಾಗಿ ಬೀಸಿ,</p>
<p>ಮುದ್ದೆಕಟ್ಟಿ, ಗದ್ದೆಗೋಡಿ,</p>
<p>ಬೆರಣಿತಟ್ಟಿ, ಬಸಿರು ಹೊತ್ತು,</p>
<p>ಗಂಡುಕೂಸು ಹೆತ್ತು, ಹೆಣ್ಣು</p>
<p>ಗರತಿಯಾಗಿ, ಗೌರಿಯಾಗಿ,</p>
<p>ತಾಯಿಪಟ್ಟ ಕಟ್ಟಿಕೊಂಡು</p>
<p>ಒಮ್ಮೆ ನಿರಾಽಽಳವಾಗಿ ಉಸಿರು ಬಿಟ್ಟಳಂತೆ!</p>
<p>ದೇವಿ ನೀನು ದಾಸ ನಾನು</p>
<p>ತಾಯಿ ನೀನು ಕೂಸು ನಾನು</p>
<p>ಪುರುಷ ನಾನು ಹೆಣ್ಣು ನೀನು</p>
<p>ಸತಿಯ ಪಟ್ಟ ಕಟ್ಟಿ ಮೇಲೆ</p>
<p>ಕತ್ತಿಯಾಗಿ ತೂಗಿಬಿದ್ದ</p>
<p>ಗಂಡುಹಿರಿಯ, ತಾನು ಹಿರಿಯೆ.</p>
<p>ಅವನೆ ಸತ್ತು ರಂಡೆ ಎನಿಸಿ</p>
<p>ಹೂವು ಸೊಗಸು ಕೂದಲಳಿಸಿ</p>
<p>ಊರಮಂದಿ ದೂರು ಹೊರಿಸಿ</p>
<p>ದುಡಿದು ಸವೆದು ಜಬ್ಬೆಯಾಗಿ</p>
<p>ಕರ್ಮಧರ್ಮ ಕೀಲುತಪ್ಪಿ</p>
<p>'ಹೆಣ್ಣು ಬಾಳು ಬರಿಯ ಗೋಳು.</p>
<p><em>ಅಮೆರಿಕನ್ನಡದ ಕವನಗಳು/೭೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೭೭</em><br />ಮಗನ ಆಸ್ಥೆ ಸೊಸೆಯ ಆಸ್ತಿ;</p>
<p>ಮನೆಯಲೊಂದು ಮುದಿಯ ಕೊರಡು</p>
<p>ಒಲೆಗೆ ಬೇಕು ಒತ್ತು ಕೊರಡು!</p>
<p>ಯಮನಿಗೇಕೆ ಬೇಡವಾದೆ</p>
<p>ಸಾಕುಮಾಡೊ ಜನುಮ'ಎಂದು</p>
<p>ಗೊಣಗಿ ಗೋಣು ಚೆಲ್ಲಿದಾಗ -</p>
<p>ಕಣ್ಣು ಒದ್ದೆ ಮಾಡಿ ಕೊಳ್ಳುವವರು ಯಾರೂ</p>
<p>ಇರಲಿಲ್ಲವಂತೆ!</p>
<p>"ಯತ್ರ ನಾರ್ಯಸ್ತು ಪೂಜ್ಯಂತೇ</p>
<p>ರಮಂತೇ ತತ್ರಃದೇವತಾ"</p>
<p>"ನಸ್ತ್ರೀ ಸ್ವಾತಂತ್ರ್ಯಮರ್ಹತಿ"</p>
<p>"ಹೆಣ್ಣು ಮಾಯೆ; ಹೆಣ್ಣು ಛಾಯೆ"</p>
<p>"ಗೃಹಿಣೀ ಗೃಹಮುಚ್ಯತೆ"</p>
<p>"ಹೆಣ್ಣು ಸ್ವರ್ಗ, ಹೆಣ್ಣು ನರಕ"</p>
<p>"ಗರತಿ ಹೆಣ್ಣು ಹಂಡಿಗೊಡವೆ"</p>
<p>"ಜನನಿ ನೀನೇ ಜಗನ್ಮಾತೆ"</p>
<p>"ಹೆಣ್ಣೇ, ನೀನು ಕ್ರಿಯಾ ಶಕ್ತಿ</p>
<p>ನೀನೆ ಸಿದ್ಧಿ, ನೀನೆ ಬುದ್ಧಿ</p>
<p>ನೀನೆ ಲಕ್ಷ್ಮಿ, ಪರಾಶಕ್ತಿ" -</p>
<p>ಹೊಗಳಿ ಹೊಗಳಿ ಇನ್ನೂ ಮೇಲೇರಲೇನೂ</p>
<p>ಉಳಿಸಲಿಲ್ಲವಂತೆ!</p>
<p>'ಅಹಲ್ಯಾ ದ್ರೌಪದಿ ತಾರಾತಾರೆ</p>
<p>ಮಂಡೋದರಿ ಪಂಚ ಕನ್ಯಾ</p>
<p>ಸ್ಮರೇನ್ನಿತ್ಯಂ' ಸರ್ವಪಾಪ</p>
<p>ನಾಶವಾಗಿ ಶುದ್ಧಿಯಾಗಿ</p>
<p>'ಹೊತ್ತಾರೆ ನಾನೆದ್ದು</p>
<p>ಯಾರ್ಯಾಽರ ನೆನೆಯಲಿ</p>
<p>ಎಳ್ಳೂ ಜೀರಗೆ ಬೆಳೆಯೋಳ</p>
<p>ಭೂತಾಯಿ' ಮಹಾತಾಯಿಯರನ್ನು</p>
<p>ನೆನೆದು ಒದ್ದೆಯಾಗಿರಲು ಕಣ್ಣು</p>
<p>ಮಾಸ್ತಿಕಲ್ಲು ಎಣಿಸಿ ಗುಣಿಸಿ</p>
<p>ಸತ್ತವರೊಡನೆ ತಾನೂ ಸತ್ತು</p>
<p>ರೋಮಿಯೋ ಜೂಲಿಯೆಟ್</p>
<p>ಲೈಲಾಮಜ್ನು</p>
<p>ಕಿತ್ತೂರು ಚೆನ್ನಿ, ಜೋನ್ ಆಫ್ ಆರ್ಕ್</p>
<p>ಮೀರಾದಾಸಿ, ಮಹದೇವಿ ಅಕ್ಕ</p>
<p>ಸೀತು ಸಾತು ಸಾವಿರೆಂಟು</p>
<p>ಮಂತ್ರಪುಷ್ಪ ಮಣಮಣ ಗುಟ್ಟಿ</p>
<p>ಯಾರ ಹಸ್ತ ಪಾದದೊತ್ತಿನಲ್ಲೂ ತಾನೊತ್ತಿ</p>
<p>ನಿಲಲಾಗಲಿಲ್ಲವೆಂದು</p>
<p>ಪೆಚ್ಚಾದ ಪ್ರವಾಸಿಗಳಂತೆ</p>
<p>ಈ ಈಗ, ಈ ಇಲ್ಲಿ,</p>
<p>ನಂಬಿಕೆಗಳೆಲ್ಲಾ ಚೆಲ್ಲಾಪಿಲ್ಲಿ!</p>
<p>ಯಾರಲ್ಲಿ ತೋಡಿಕೊಳ್ಳುವುದು</p>
<p>ಈ ಎಲ್ಲಾ ಗಲಿಬಿಲಿ?</p>
<p>ಗಂಡಿಗೆ ಹೆಣ್ಣಾಗಿ ಕಾಡಿದ್ದ ಮಾಯೆ</p>
<p>ಗಂಡಾಗಿಯೂ ಕಾಡಿತ್ತು;</p>
<p>ಕಲಬೆರಕೆ ಆಗಿಹೋಗಿತ್ತು!</p>
<p>ಮೇನಕೆಗೇ ಬೇಡವಾದ ವಿಶ್ವಾಮಿತ್ರ</p>
<p>ತೋಳೆತ್ತಿ ಅತ್ತರೇನಾಗುತ್ತಿತ್ತು</p>
<p>ಈ ಭರತ ವರ್ಷ?!</p>
<p>ಧರ್ಮೇಚ ಅರ್ಥೇಚ</p>
<p>ಸಹಚರಿಸಿ ಬೇಸತ್ತು</p>
<p>'ನಿನ್ನಂತೆ ನಾನೂ ! ನಿನಗಿಂತ ನಾನು!</p>
<p>ನೀನೇಕೆ ನನಗೆ? ನನಗೆ ನಾನು.</p>
<p>ಸಾಕೆನಗೆ ನಾನೆ, ನಾನೇ ನಾನು' -</p>
<p>ಹೊಸ ರಾಗ ಹೊಸ ತಾಳ.</p>
<p>ಹೊಸಮೇಳ ಹೊಸರಂಗ</p>
<p>ಹೊಸಕುಣಿತ ಕುಣಿಕುಣಿದು</p>
<p>ಮೇಲುಸಿರು ಬಂದಾಗ</p>
<p><em>ಅಮೆರಿಕನ್ನಡದ ಕವನಗಳು/೭೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೭೯</em><br />ತಲೆಸುತ್ತಿ ನಿಂತೊಮ್ಮೆ</p>
<p>ನಿಡುನೋಟ ಹರಿಸಿರಲು</p>
<p>ಕಂಡದ್ದು ಆ ಅದೇ 'ನಾನು'</p>
<p>ಅಂದೊಮ್ಮೆ ಅದೊಂದು ಯುಗದಲ್ಲಿ ಇದ್ದ ಹೆಣ್ಣು,</p>
<p>ಅದೇ ದುಡಿತ ಇದೀ ಕುಣಿತ -</p>
<p>ಹೊಸದು ದೃಷ್ಟಿ, ಹಳೆಯ ದೃಶ್ಯ.</p>
<p>ಹೆಣ್ಣು ಗಂಡು ಎರಡೂ ಅದೃಶ್ಯ!</p>
<p>ಶಕ್ತಿ ವರ್ತುಲದಲ್ಲಿ ಸಿಕ್ಕ ಜೀವಿಗಳೆರಡು</p>
<p>ಸುತ್ತಿ ಗಾಣವ ಸುಯ್ಗರೆವ ಸಾದೃಶ್ಯ.</p>
<p><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಭಾರತವೇ, ಓ ಅಮೇರಿಕವೆ</strong>
</p>
<p>ಭಾರತವೆ, ಭಾರತವೆ, ಭಾರತವೆ!</p>
<p>ಓ ಅಮೆರಿಕ, ಅಮೇರಿಕವೆ!</p>
<p>ಉದಯದೊಡನುದಯಿಸಿದ ನಂಟುತನ,</p>
<p>ಇದುವೆ ಆ ಭಾರತ ಕೊಲಂಬಸನ,</p>
<p>ಹಿರಿಯ ನಾಡ್ಗಳು ಪ್ರಜೆಗಳರಸುತನ,</p>
<p>ಬಾಳು ನೀ ಬಹುಕಾಲ, ಬಹುಕಾಲ;</p>
<p>ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,</p>
<p>ಅಮೇರಿಕವೆ!</p>
<p>ದೊರೆಯು ತಾಂತ್ರಿಕ ಜ್ಞಾನಕಿರುವೆ ತವ</p>
<p>ಸಿರಿಗೆ, ಸಂಪದಕೆ ಇದುವೇ ಶಿಖರ?</p>
<p>ಪೌರಾತ್ಯ ಸಂಸ್ಕೃತಿ, ಕಲಾಭರಿತ</p>
<p>ನೆನಹ ಕೀಲಗಳೊ ಬುದ್ಧ, ಹರಪ್ಪ!</p>
<p>ಬಾಳು ನೀ ಬಹುಕಾಲ, ಬಹುಕಾಲ;</p>
<p>ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,</p>
<p>ಅಮೇರಿಕವೆ!</p>
<p>ಗೂಢತಮವಾದ, ಬೆರಗಾಗಿರುವ</p>
<p>ಸೊಬಗನಿಡಿದಿಹುದೆಂದು ಟ್ವೈನೆಂದ;</p>
<p>ಪ್ರತಿಮೆ, ಗುಡಿ, ಕೋಟೆಗಳು ಹಾರುತಿವೆ</p>
<p>ಗತ ವೈಭವವ ಮರೆಯದಾಳಿಕೆಯ!</p>
<p>ಪೈನಿನಾ ಕಂಪನಿಡಿದಿಹ ಅನಿಲ,</p>
<p>ವಿಲ್ಲೊಗಳ ನಿಟ್ಟುಸಿರು ಕೇಳುತಿದೆ,</p>
<p>ಅಲೆಯುತಲಿ ಗಗನದಲಿ ದಿವಿಜಗಣ</p>
<p>ಬಿಳಿಯಲರುಗಳನು ದುರಿಸುತಲಿಹುದೆ?</p>
<p>ಬಾಳು ನೀ ಬಹುಕಾಲ, ಬಹುಕಾಲ;</p>
<p>ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,</p>
<p>ಅಮೇರಿಕವೆ!</p>
<p>ಹಿರಿದಾದ ಮಹಲಿಲ್ಲಿ, ಗಿರಿಯಲ್ಲಿ</p>
<p>ಭವ್ಯ ತಾಜ್, ಬಣ್ಣ ಬದಲಿಕೆಯಂದ</p>
<p>ಓರ್ಕೆನ್ಟ್ರ ಮೇಣ್ ಸಿತಾರುಗಳಮಲ</p>
<p>ನಾದ ಮಧೂರ್ಯದಾ ಬಾಂಧವ್ಯ!</p>
<p>ಬಾಳು ನೀ ಹಹುಕಾಲ, ಬಹುಕಾಲ;</p>
<p>ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,</p>
<p>ಅಮೇರಿಕವೆ!</p>
<p>ಶಶಿ ಬೆಳಗುವನು, ಬೆಳಗೆ ರವಿಯಲ್ಲಿ</p>
<p>ಕ್ರಮ, ರೂಢಿಗಳಲಿ ಭಿನ್ನತೆಯಲ್ಲಿ,</p>
<p>ಆದರೂ ಇರಲು ಬಯಸುವೆವಿಲ್ಲಿ!</p>
<p>ನೀಡಿರುವೆ ಸ್ವಾಗತವ ನೀನಿಲ್ಲಿ,</p>
<p>ಬಾಳು ನೀ ಬಹುಕಾಲ, ಬಹುಕಾಲ;</p>
<p>ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,</p>
<p>ಅಮೇರಿಕವೆ!</p>
<p>ಹಾಡುತಿದೆ ರೋಬಿನ್ ಮಧುರವಾಗಿ,</p>
<p>ನೇಹದೊಳು ಬಳೆದು ಮಾದರಿಯಾಗಿ,</p>
<p>ಪ್ರೇಮ, ದಿಟ ಶಾಂತಿಪಥದೊಳು ಸಾಗಿ,</p>
<p>ಹರುಷ ವರುವಿಪುದಾಗ ತಾನಾಗಿ!</p>
<p>ಬಾಳು ನೀ ಬಹುಕಾಲ, ಬಹುಕಾಲ;</p>
<p>ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,</p>
<p>ಅಮೇರಿಕವೆ!</p>
<p><strong><em>-ಧ್ರುವ, ಜಿ. ಕಂಜರ್ಪಣೆ</em></strong>(ಮೌಂಟನ್ ಹೈಡ್, ನ್ಯೂ ಜರ್ಸಿ)</p>
<p>
<em>ಅಮೆರಿಕನ್ನಡದ ಕವನಗಳು/೮೦</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೮೧</em>
<br />
<strong>ನಿರ್ದೋಷಿ</strong>
</p>
<p>ಬಹುಕಾಲವಗಲಿದಾ ಸ್ನೇಹಿತನ ಕಂಡಿರಲು,</p>
<p>ಮನದಲ್ಲಿ ಭಾವದ ಉತ್ಕಟತೆ ತುಂಬಿರಲು,</p>
<p>ಕಮಲದ ಕಂಗಳಲಿ ಪ್ರೀತಿ ಸೂಸುತ್ತಿರಲು,</p>
<p>ವದನಾರವಿಂದದಲಿ ಸಂಭ್ರಮದ ಸೊಗಸಿರಲು,</p>
<p>ಭಾವನಾ ಲೋಕದಲಿ ಮುಳುಗಿದಳು ಬಾಲೆ.</p>
<p>ಸ್ಪಂದಿಸಿದ ಹೃದಯದಲಿ ಪ್ರೇಮ ಪುಟಿದೆದ್ದಿರಲು,</p>
<p>ಸ್ನೇಹಿತೆಯ ಕಂಡ ಮನ ರೋಮಾಂಚಗೊಂಡಿರಲು,</p>
<p>ಅಲಿಂಗನದಾನಂದ ತನುವು ಬಯಸುತ್ತಿರಲು,</p>
<p>ಕಾಮನ ಬಿಲ್ಲಿನಲಿ ಮೋಹಕತೆ ಕಂಡಿರಲು,</p>
<p>ತನ್ನನೇ ತಾ ಮರೆತ ಮೈ ಮನದ ಸುಳಿಯಲ್ಲಿ,</p>
<p>ಭ್ರಮರದ ಝೇಂಕಾರ ಚಿತ್ತವನು ಕಲಕಿರಲು,</p>
<p>ಯೌವನದ ದೌರ್ಬಲ್ಯ ಸೋಲನಪ್ಪಿರಲು,</p>
<p>ಕಾಮದ ಜ್ವಾಲೆಯಲಿ ದೇಹ ಬೇಯುತ್ತಿರಲು,</p>
<p>ಮತ್ತೆರಡು ಕ್ಷಣಗಳಲಿ ಮನ್ಮಥನಾಟ ನಿಂತಿರಲು,</p>
<p>ನಿರ್ದೋಷಿಯ ಶೀಲ ಉರುಳಿತ್ತು ಕೂಪದಲಿ.</p>
<p>ಸ್ವೇಚ್ಛಾನುಸಂಧಾನ ಮನದಲ್ಲಿ ಮೂಡಿರಲು,</p>
<p>ಪಿಂಡಪ್ರದಾನದ ಸೊಬಗು(?) ಅರಿವಾಗಿರಲು,</p>
<p>ಪಾಪಭೀತಿಯು ಮನವ ಶನಿಯಾಗಿ ಕಾದಿರಲು,</p>
<p>ಜೀವನದ ತಿಳಿ ಕಲುಷಿತವಾಗಿ ಹರಿದಿರಲು,</p>
<p>ಎತ್ತರದ ಗಿರಿ ತನ್ನ ಕಾರ್ಯ ಪೂರೈಸಿರಲು,</p>
<p>-ಝಿಲ್ಲೆಂದು ಚಿಮ್ಮಿತ್ತು ಕೆಂಪು ರಕ್ತ,</p>
<p>ಗಿರಿಯ ಬುಡದಲ್ಲಿ ದೇಹ ರಕ್ತ ಸಿಕ್ತ!</p>
<p><strong><em>-ಡಾ. ಸತೀಶ ಮಗ್ಗೆ</em></strong>(ಮನ್ರೋವಿಲ್, ಪೆನ್‍ಸಿಲ್ವೇನಿಯಾ)</p>
<p>
<strong>ಆಸೆ</strong>
</p>
<p>ಅಂಬೆಗಾಲಿಡುವ ವಯಸ್ಸಿನಲ್ಲಿ</p>
<p>ಎಂದು ನಡೆದೇನು ಎಂಬ ಆಸೆ;</p>
<p>ತೊಡರುತ್ತ, ಎಡವುತ್ತ, ನಡೆಯುತ್ತಲಿರುವಾಗ</p>
<p>ಓಡಲು ಎಂದು ಕಲಿತೇನು ಎಂಬ ಆಸೆ!</p>
<p>ತಾಯಿ ಮುಂಗಾಲುಗಳಿಗೆ ನೇತು ಬೀಳುವ ವಯಸ್ಸು</p>
<p>''ಅಮ್ಮಾ, ನಿನ್ನಷ್ಟೆತ್ತರ ನಾನಾಗುವುದೆಂದು'' - ಎನ್ನುವಾಸೆ;</p>
<p>ಅಯ್ಯೋ, ಬಾಲ್ಯ ಎಂದು ಕಳೆದೀತು, ಎನ್ನುತ್ತ,</p>
<p>ಬಾಲ್ಯದಲ್ಪತನ ತೊಡೆದು ಯೌವನ ಹೊಂದುವಾಸೆ!</p>
<p>ಅಪ್ಪನೇ ತನ್ನೆಲ್ಲ ಜಗತ್ತಿನ ಕಥಾನಾಯಕನಾಗಿ,</p>
<p>ಅಪ್ಪನಂಥವರು ಇನ್ನಾರು ಇದ್ದಾರು?</p>
<p>''ಅಮ್ಮಾ, ನಿನ್ನಿಂದ ಮುಂದು ಇನ್ನಾರು?''-</p>
<p>ಎನ್ನುತೆನ್ನುತ ಅಮ್ಮನನು ಅನುಕರಿಸುವಾಸೆ.</p>
<p>ವಿದ್ಯಾಭ್ಯಾಸಕ್ಕೇತಕ್ಕೆ ಇಷ್ಟೊಂದು ಹಂತಗಳು?</p>
<p>ಎಂದು ಕೊನೆಯ ಹಂತವನು ಮುಟ್ಟಿಯೇನು?</p>
<p>ಜಗದ ವಿದ್ಯೆಗಳನ್ನೆಲ್ಲಾ ಹೊಂದಿ ಇಂದೇ ನಾನು</p>
<p>ಕೊನೆಯ ಹಂತಕ್ಕೆ ತೆಕ್ಕೆ ಬೀಳುವಾಸೆ!</p>
<p>ಯೌವನ, ವಿದ್ಯೆಗಳು ಮುಷ್ಟಿಯಲಿ ಬಂದಾಗ,</p>
<p>ಎಂದು ಜೀವನದ ಸಂಗಾತಿಯ ಪಡೆದೇನು ಎಂದು,</p>
<p>ಮನಸ್ಸಿನ ಕಣ್ಣಲ್ಲಿ ಬಂದ ಒಬ್ಬೊಬ್ಬರನು</p>
<p>ಕನಸಿನ ತಕ್ಕಡಿಯಲ್ಲಿ ತೂಗುವಾಸೆ!</p>
<p>ಇವೆಲ್ಲವನು ಪಡೆದ ಗೃಹಸ್ಥಾಶ್ರಮದಲ್ಲಿ</p>
<p>ನೂರು ಹೊನ್ನುಗಳಿರಲು ಸಹಸ್ರವಾದರೂ ಬೇಕು;</p>
<p>ಸಹಸ್ರವನೆ ಪಡೆದಾಗ ಲಕ್ಷ ಹೊನ್ನಿನ ಬಯಕೆ;</p>
<p>ಹೊನ್ನ ತೃಷೆಯಂತೂ ಎಂದೂ ತೀರದಾಸೆ!</p>
<p>'ಬೇಕು' 'ಬೇಕು'ಗಳು ಪೂರೈಸಿದಂತೆಲ್ಲ</p>
<p>'ಬೇಕು' 'ಬೇಕು'ಗಳ ಬಯಕೆ ಹಿಂಗುವ ಬದಲು,</p>
<p>'ಬೇಕು'ಗಳು ಇನ್ನೂ ಬೇಕು ಎಂದಾಗಿ,</p>
<p>'ಬೇಕು'ಗಳ ಹಂತ ಹತ್ತಿ ಮುಗಿಲು ಮುಟ್ಟುವಾಸೆ!</p>
<p>ಅವನಂತೆ ಆಗುವ ಆಸೆ, ಇವನಂತೆ ಸಾಗುವ ಆಸೆ;</p>
<p>ಅವಳಂತೆ ನಡೆವಾಸೆ, ಇವಳಂತೆ ತೊಡುವಾಸೆ;</p>
<p>ಕೆಲವೊಮ್ಮೆ ಮನದಲ್ಲೆ ಮಿಂಚಿ ಮಾಯವಾಗುವ ಮೂರ್ಖ-</p>
<p>ಬಯಕೆಗಳಿಗೊಂದು ಕಡಿವಾಣ ತೊಡಿಸುವಾಸೆ!</p>
<p>ಬೇಡಿ ಬಯಸಿದುದೆಲ್ಲ ಪಡೆಯುವುದು ಸಾಧ್ಯವೇ?</p>
<p>ಒಂದೊಂದು ಬಾರಿ ದೇವ 'ಅಸ್ತು' ಅಂದಾಗ,</p>
<p><em>ಅಮೆರಿಕನ್ನಡದ ಕವನಗಳು/೮೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೮೩</em><br />ಅವನ ಕೃಪೆಯ ಕಿರಣದ ಸ್ಪರ್ಶದಿಂದ</p>
<p>ಸಾಕಷ್ಟು ಸಾಧಿಸಿ, ಗಳಿಸಿ ಬೇಕಾದುದನು ಪಡೆದಾಗ,</p>
<p>ಹೂವು ಮುಳ್ಳಿನ ದಾರಿಯಲ್ಲಿಯೆ ನಡೆದು, ಹಿಂತಿರುಗಿ ನೋಡಿ,</p>
<p>''ಇದೆಲ್ಲ ಗಳಿಸಿದ್ದೇನೆ ನಿಜ, ಕಳೆದುಕೊಂಡಿದ್ದಾದರೂ ಏನು?</p>
<p>ಆತ್ಮಕ್ಕೆ ಕೊಳಕಿಷ್ಟು ತಗುಲದಂತೆಯೆ ನಡೆದೆ</p>
<p>ಮುಗಿಲನೀಪರಿ ಮುಟ್ಟಿಯಾಯ್ತೆ''ಂದು ಬೀಗುವಾಸೆ.</p>
<p>ಮಾತಾ ಪಿತೃರಿಗೆ ಸರಿಯಾಗಿ ನಡೆದಿರುವೆ;</p>
<p>ಸಂಗಾತಿಗೂ ಮಕ್ಕಳಿಗೂ ಮಾದರಿಯೇ ಆಗಿರುವೆ.</p>
<p>ಸಮಾಜದ ಆದರ್ಶ ಸದಸ್ಯೆ, ಕನ್ನಡಿಯಲ್ಲಿ ನಾ ತಲೆಯೆತ್ತಿ</p>
<p>ನೋಡಿದೆಲ್ಲವ ನಿಜಕ್ಕೂ ಸಾಧಿಸಿದ್ದೇನೆ- ಎನ್ನುವಾಸೆ.</p>
<p>ಆಸೆಗಳಿಗೆ ಮಿತಿಯಿದೆಯೆ? ಮುಗಿವಿದೆಯೆ?</p>
<p>ಜೀವನದ ಸೂರ್ಯ ಅಸ್ತಮಿಸುವ ವೇಳೆಯಲ್ಲಿ</p>
<p>ಅಬ್ಬರ ತಗ್ಗಿ, ಬೆನ್ನು ಬಾಗಿ, ಕಣ್ಣೋಟ ತಬ್ಬಿಬ್ಬಾದಾಗ ಆಗ</p>
<p>ಕಾಲದಾಯಾಮದಲ್ಲಿ ಹಿಂದೆ ಹಿಂದೆ ನಡೆಯುವ ತೀಕ್ಷ್ಣ ಆಸೆ!</p>
<p>ಎಲ್ಲವನ್ನೂ ಮರೆತು ಕಾಲದಲ್ಲಿ ಹಿಂದಕೆ ನಡೆದು,</p>
<p>ಇಲ್ಲವಾದ ಅಪ್ಪನ ಮುಂಗಾಲುಗಳಿಗೆ ನೇತು ಬೀಳುವಾಸೆ.</p>
<p>ಬದುಕಿನ ಚೆಂಡಾಟದಲ್ಲಿ ಚದುರಿ ಹೋದ</p>
<p>ಗೆಳೆಯರ ಜತೆ ಇನ್ನೊಂದು ಬಾರಿ ಚೆಂಡಾಟವಾಡುವಾಸೆ.</p>
<p>ಹಿನ್ನಡೆದು ಅಮ್ಮ ಮಿಡಿದ ಕಣ್ಣೀರ ತಡೆದೊರೆಸುವಾಸೆ,</p>
<p>ಅರಿಯದೆಸಗಿದ ತಪ್ಪುಗಳ ಸರಿಯಾಗಿಸುವ ಆಸೆ,</p>
<p>ಕಳೆದ ಆ ದಿನಗಳು ಮರಳಿ ಬರಬಾರದೆ ಎನ್ನುವಾಸೆ!</p>
<p>ಆ ನೋವ ನಲಿವಾಗಿಸಿ ಮತ್ತೆ ತೇಲುವಾಸೆ!</p>
<p>ನೋವಿನ ಕಾವಿನ ಹೂವಿನ ಜೀವನದ ಹಾದಿಯಲಿ</p>
<p>ಮಾನವನ ಮುಂದೆ ನಡೆಸುವುದಂತು ಆಸೆ ತಾನೆ?</p>
<p>ಜೀವನದ ಅರ್ಥಕಾಣದ ಈ ಜಂಜಾಟ ಗೊಬೆಯಾಟದಲಿ</p>
<p>ಎಲ್ಲವನ್ನೂ ಅರ್ಥಪೂರ್ಣವೆನಿಸುವ ಮಾಯೆ ಆಸೆಯೇನೆ!</p>
<p>
<strong>
<em>-ಡಾ| ಮಧು ಜಯರಾಮ್</em>
</strong>
</p>
<p>(ಹಾವರ್ಡ್ ಬೀಚ್, ನ್ಯೂಯಾರ್ಕ್)</p>
<p>
<strong>ಶನಿ (<em>Sಚಿಣuಡಿಟಿ</em>) ಅವತಾರ</strong>
</p>
<p>ಹಲವು ಹದಿನಾರು ದೇಶಗಳಿಂದ ಬೇಸತ್ತು</p>
<p>ವಲಸೆ, ಸ್ವಾತಂತ್ರ್ಯ, ಸ್ವಚ್ಛಂದ, ಸಂತಸವರಸಿ,</p>
<p>ಮಳೆ ಚಳಿ ಮಂಜು ಸುಳಿ ಬಿರುಗಾಳಿಗಳ ಗೆದ್ದು,</p>
<p>ಜಡೆ ಕಟ್ಟಿ, ಸತ್ತ ಬೂದಿಯ ಅಮೃತವಾಗಿಸಿದ ಭಗೀರಥರಂತೆ,</p>
<p>ಅಶ್ವಮೇಧದ ಕುದುರೆ ಆದಿವಾಸಿ ಇಂಡಿಯನರನ್ನು ತದಕಿ,</p>
<p>ಯಂತ್ರ ತಂತ್ರದ ಬ್ರಹ್ಮ ರಕ್ಕಸನ ಸೊಕ್ಕು ಉಕ್ಕಿ ಹರಿದಾಗ,</p>
<p>ಬರಡುನೆಲ ಹುಲುಸಾಗಿ, ಬಯಲೆಲ್ಲ ಮನೆಯಾಗಿ,</p>
<p>ಗಗನ ಚುಂಬಿಯ, ಕುಲುಮೆ ಕೈಗಾರಿಕೆಯ ಹೊಗೆಯ,</p>
<p>ಜಗವೆಲ್ಲ ಹರಡಿ ಹೊನ್ನಿನ ಪದರ, ಮಿರುಗಿಂದ</p>
<p>ದಿವ್ಯಚಕ್ಷುವಿನ ಸ್ವರ್ಣಯುಗದ ಯುಟೋಪಿಯಾದಲ್ಲಿ</p>
<p>ಮಧುಮತ್ತ ರೋಮನರ ಕೊನೆಯಂಕ ಸರಿದಾಗ</p>
<p>ಮದ, ಹಮ್ಮು, ಬೊಜ್ಜು ಕೊಬ್ಬಾಗಿ ತಲೆಗೇರಿ</p>
<p>ಬಲಿಯಂತೆ ಬೆಳೆದು ತಳವೂರಿ ನಿಂತಾಗ -</p>
<p>ಉದಯಿಸುವ ರವಿಯ ನಾಡಿನ ವಾಮನ ಜಪಾನಿಯರು</p>
<p>ಬಲಿಯಂತೆ ಅಮೆರಿಕನರ ಸೊಕ್ಕು ಮುರಿದಾಗ</p>
<p>ಶಿರ ಒತ್ತಿ ತ್ರಿವಿಕ್ರಮರೂಪ ಪಾತಾಳಕ್ಕಿಳಿಸಿದಾಗ</p>
<p>ಅಮೆರಿಕದ ಕಾರು ಕೈಗಾರಿಕೆಗೆ ಬಡಿದ ಶನಿ,</p>
<p>ಏಳುವರೆ ವರ್ಷ ನಿರತ ಕಾಟವ ಕೊನೆಗಾಣಿಸಲು</p>
<p>ಅವತಾರವಾಯ್ತು ಜನರಲ್ ಮೋಟರಿನ sಚಿಣuಡಿಟಿ ಯೋಜನೆ!</p>
<p>ಮಲಗಿರುವ ಬ್ರಹ್ಮರಾಕ್ಷಸನಂತೆ,</p>
<p>ಜಡಭರಿತ ಕುಂಭಕರ್ಣನ ಆರುಮಾಸದ ನಿದ್ದೆಯ ಮಧ್ಯೆ</p>
<p>ಶಿವರಾತ್ರಿ ಜಾಗರಣೆ;</p>
<p>ಬಂಡಿ ಅನ್ನವ ತಿಂದ ಬಕಾಸುರನ ಅಂತ್ಯಕ್ಕೆ</p>
<p>ಎರಡು ಏಕಾದಶಿಯ ನಿಟ್ಟುಪವಾಸದ ನಿರ್ಧಾರ!</p>
<p>ನೂರುಗಾವುದ ಬೆಳೆದ ಚಡಿಯ ತುಂಬಿಸಲೆಂದು</p>
<p>ಮೈಲು ಓಟದ ಮೆರಥಾನ್ ದೈತ್ಯ ಉತ್ಸಾಹ!</p>
<p>ಹೇಮಂತ ಋತುವಿನ ಚಳಿಗೆ ಎಲೆಕಳೆದು ಬೋಳಾಗಿ,</p>
<p>ಚಳಿಗಾಲವೆಲ್ಲ ದಿಗಂಬರನಂತೆ ನಡುಗಿ ನವೆದು,ವಸಂತ ಋತು ಬಂದೊಡನೆ<br /><em>ಅಮೆರಿಕನ್ನಡದ ಕವನಗಳು/೮೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೮೫</em><br />ಚಿಗುರಿ ಕೊನರುವ ಉತ್ಸಾಹ,</p>
<p>ಮರೆತ, ಮೈಮರೆತ, ಹುಚ್ಚೆದ್ದ ಉನ್ಮಾದ;</p>
<p>ತಡೆ ಕಟ್ಟಿ ಹಿಡಿದ ಚಿರಾಪುಂಜಿಯ ಮಳೆಯ ನೀರೆಲ್ಲ</p>
<p>ಒಡೆದ ಬಾಗಿಲ ಕಿಂಡಿಯಿಂದ ಭೋರ್ಗರೆಸಿ</p>
<p>ಹರಿದು ಸೊಕ್ಕಿನಿಂದ ನೆರೆಯಾಗಿ ಬಂದಂತೆ</p>
<p>ದಮಿಸಿ, ಹೆಡೆಮುರಿ ಕಟ್ಟಿದ ನೂರು ಟನ್ನಿನ ಪ್ರೆನ್ಸಿನಡಿ</p>
<p>ತುರುಕಿ ದಬ್ಬಿದ ಸ್ಪ್ರಿಂಗಿನಂತೆ ಪುಟಿದೆದ್ದು ಚಿಮ್ಮಿ</p>
<p>ಕುಣಿದು ಕುಪ್ಪಳಿಸುವ ಆವೇಶ!</p>
<p>ನೆರೆಯೆಲ್ಲ ಇಳಿದು, ಬಾನು ತಿಳಿಯಾಗಿ, ನೆಲ ಹಸಿರಾದಾಗ</p>
<p>ತೆರೆ ಕರಗಿ, ಕಡಲ ಉಬ್ಬರ ತಗ್ಗಿ, ಮಿದುವಾಗಿ</p>
<p>ಭಗೀರಥನ ಜಡೆ ಬಿಚ್ಚಿ, ಗಂಗೆ ನೆಲ ಹಿಡಿದಾಗ,</p>
<p>ಬಲಿಯೆದ್ದು ಬಂದು ವಾಮನ ಹಿಂದೆ ಸರಿದಾಗ,</p>
<p>ಮತ್ತೊಮ್ಮೆ ಅಮೆರಿಕದ ಗರಿಮೆ ಮೆರೆದಾಗ -</p>
<p>ಶನಿಯ ರೂಪದ ಕಲ್ಕಿಯ ಹನ್ನೊಂದನೇ ಅ ವ ತಾ ರ !</p>
<p><strong><em>-ಕೆ. ಶ್ರೀನಿವಾಸ ಭಟ್</em></strong>(ಟ್ರಾಯ್, ಮಿಷಿಗನ್)</p>
<p>
<strong>ಆ ನಲ್ಲ</strong>
</p>
<p>ಸಹೋದರಿಯೆ,</p>
<p>ನೀನು ಕರ್ನಾಟಕದ ಹೆಣ್ಣು;</p>
<p>ಬಾಳಲು ಬಂದೆ, ತುಳಿದೆ ಅಮೆರಿಕದ ನೆಲವನ್ನು;</p>
<p>ಸತ್ಕುಲ ಪ್ರಸೂತೆ, ಸುಶಿಕ್ಷಿತೆ,</p>
<p>ಒಳ್ಳೆ ಪದವಿಯಲಿರುವಂಥ ವನಿತೆ,</p>
<p>ತುಂಬಲೆಂದು ಬಾಳಿನ ಕೊರತೆ</p>
<p>ಕನುಸು ಕಂಡೆ ಮದುವೆಯ ಕತೆ;</p>
<p>ಕರೆಸಿದೆ ಕರ್ನಾಟಕದಿಂದಲೇ ವರನನ್ನ.</p>
<p>ನಿನ್ನ ಪ್ರೀತಿ ವಿಶ್ವಾಸದ ಜತೆ</p>
<p>ಬಂದ ವರ ಅವನಲ್ಲ;</p>
<p>ಆ ನಲ್ಲ</p>
<p>ನೀತಿ ರೀತಿ ಇಲ್ಲದ ಸುಳ್ಳ,</p>
<p>ವೀಸಾಗೋಸ್ಕರವೇ ಬಂದವನಾದವನಲ್ಲ!</p>
<p><strong><em>-'ಕಾವೇರಿ',</em></strong>(ಟೆಕ್ಸಾಸ್)</p>
<p>
<strong>ವಿಶ್ವ ಕನ್ನಡ</strong>
</p>
<p>ದನಿಯ ಕೂಡಿಸಬನ್ನಿ, ದನಿಯ ಕೂಡಿಸಬನ್ನಿ</p>
<p>ದನಿಯ ಕೂಡಿಸಬನ್ನಿ ಕನ್ನಡಿಗರೇ</p>
<p>ಕನ್ನಡವು ನಮ್ಮದೆನ್ನಿ , ನಮ್ಮ ತಾಯನುಡಿಯೆನ್ನಿ</p>
<p>ಕನ್ನಡಕೆ ಜಯವೆನ್ನಿ ಕನ್ನಡಿಗರೇ</p>
<p>ಹನಿಗೆ ಹನಿಯು ಕೂಡಿ ಮಳೆಯಾಗಿ ಸುರಿದಂತೆ</p>
<p>ಮಳೆಯಾಗಿ, ಹೊಳೆಯಾಗಿ, ಕಡಲಾಗಿ ಉಕ್ಕಿದಂತೆ</p>
<p>ಮನಕೆ ಮನವು ಕೂಡಿ ಮಂಗಳವಾಗಲಿ</p>
<p>ದನಿಗೆ ದನಿಯು ಕೂಡಿ ವಿಶ್ವವೆ ಕೇಳಲಿ</p>
<p>ಅಲ್ಲಿ ಇಲ್ಲಿ ಎಲ್ಲೇ ಇರಲಿ, ನಮ್ಮ ತಾಯ್ನುಡಿ ಕನ್ನಡ</p>
<p>ತಾಯುಣಿಸಿದಂತೆ ರುಚಿಯು ಬಾಯಿತುಂಬ ಕನ್ನಡ</p>
<p>ಮಲ್ಲಿಗೆಯಂತೆ ಚೆಲುವು, ಕೋಗಿಲೆಯಂತೆ ಇಂಪು</p>
<p>ಚಂದನದಾನಂದ, ನಲುಮೆಯಂತೆ ಕನ್ನಡ</p>
<p>ಚಿನ್ನದಂಥ ಮಾತು ಕೇಳು ನಮ್ಮ ನುಡಿಯು ಕನ್ನಡ</p>
<p>ತನ್ನತನವೆಂಬ ಬಲವು ಒಲವು ಗೆಲವು ಕನ್ನಡ</p>
<p>ಕನ್ನಡಿಗರೊಂದುಗೂಡಿ ಸ್ವರವೆತ್ತಿ ಹಾಡೋಣ</p>
<p>ವಿಶ್ವವೆಲ್ಲ ಕೇಳಲಿ, ಜಯ ಜಯ ಕನ್ನಡ</p>
<p><strong><em>-ವಿಮಲಾ ಚನ್ನಬಸಪ್ಪ</em></strong>(ಅಲೆಕ್ಸಾಂಡ್ರಿಯಾ, ವರ್ಜೀನಿಯಾ)</p>
<p>
<strong>ಪಳೆಯುಳಿಕೆ</strong>
</p>
<p>ಪಳೆಯುಳಿಕೆ ಗಳಲ್ಲಿ</p>
<p>ಕಳಿಂಗಯುದ್ಧದಿಂದ - ಪ್ಲಾಸಿ ಕದನದ ತನಕ</p>
<p>ಭರತಮಾತೆಯ ಸಕ್ಕರೆ ಮೈ</p>
<p>ನೆಕ್ಕದವರೇ ಪರಮ ನೀಚ ಪಾಪಿಗಳು.</p>
<p>ಗ್ರೀಕ್ ವೀರ, ಅಲೆಕ್ಸಾಂಡರನೆದೆಗೆ ಎಡೆಕೊಟ್ಟ</p>
<p>ಸಮರವೀರ ಪುರೂರವನ ಕತೆ ಬೇಕಾ?</p>
<p>ಯವನರು ಕದ್ದೊಯ್ದ ಮುತ್ತು ಮಾಣಿಕ್ಯಗಳ</p>
<p>ಹೊಳೆವ ವಿವರಗಳು ಬೇಕಾ? ಕೇಳಿ</p>
<p><em>ಅಮೆರಿಕನ್ನಡದ ಕವನಗಳು/೮೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೮೭</em><br />ಮತ್ತಿನ್ನೇನು ಬೇಕು? ಹೇಳೋಣ.</p>
<p>ಋತುಮಾನಗಳೊಸಗೆಗೆ ನಕ್ಕೂ - ಅತ್ತೂ</p>
<p>ಮುದಿ ಮಾವಿನ ಮರದ ಹೊಟ್ಟೆ ಸುಕ್ಕುಗಟ್ಟಿ,</p>
<p>ಪೊಟರೆಗಳಲ್ಲಿ ಬಂದಳಿಕೆ ಬೇರಿಳಿಸುತ್ತವೆ.</p>
<p>ಹಳ್ಳದ ಹಸಿ ಮಳಲಿನಲ್ಲಿ ರಕ್ಕಸ ಪಟ್ಟೆಗಳು</p>
<p>ಸತ್ತವರ ನೆನಪುಗಳ ಹಾಗೆ ಕೆರಳಿ ಬೆಳೆಯುತ್ತವೆ.</p>
<p>ವೀರಾಧಿವೀರರ ಶಾಸನ ಕಲ್ಲುಗಳ ನಡುವೆ</p>
<p>ಮೆತ್ತನೆಯ ಮೆದುಳುಗಳು ಕೊಳೆತು</p>
<p>ಸೇಂದ್ರಿಯವಾಗುತ್ತವೆ.</p>
<p>ಹೀಗೆಯೇ ನೋಡಿ, ಇವರೇ-</p>
<p>ಭೂತದ ಬಂಗಾರಕಾಲುಂಗುರದ ಕಿಸುರಿನಲ್ಲಿ,</p>
<p>ನಾರುತ್ತಿರುವವರ ಬಸುರಿನಲ್ಲಿ, ಉರಿಯುತ್ತಿರುವ</p>
<p>ವರ್ಣರಂಜಿತ ನಿತ್ಯ ನೆನಪುಗಳ ಪಳೆಯುಳಿಕೆಗಳಲ್ಲಿ</p>
<p>ಸತ್ತಿರುವುದು ನಾವು - ಸದಾ ಸಾಯುತ್ತಿರುವುದು.</p>
<p>ನೀವು ಕಂಡಿರಾ? ... ... ನೀವು ಕಂಡಿರಾ? ...</p>
<p>ಒಕ್ಕಣ್ಣ ರಾಕ್ಷಸ ಪಾಲಿಫಿಮಸ್ ಮನಸೋತು</p>
<p>ಯೂಲಿಸಿಸ್ಸನ ಮಧುರಸವನ್ನು ಚಪ್ಪರಿಸುತ್ತಿರುವ ಪರಿಯ.</p>
<p><strong><em>-ಡಾ| ಹಾ ಮು ಪಟೇಲ</em></strong>(ಬ್ರಿಡ್ಜ್‍ಪೋರ್ಟ್, ವೆಸ್ಟ್ ವರ್ಜೀನಿಯಾ)</p>
<p>
<strong>ಗರ್ಭಧಾರಣೆ</strong>
</p>
<p>ಟೆಸ್ಟಿಸ್ ಒಳಗಡೆ ವಾಸಿಸುತ್ತಿದ್ದ</p>
<p>SPಇಖಒ ಉ ಗಳೆಲ್ಲ ಸೇರಿದವು;</p>
<p>ಕೋಟೆಯ ರಾಣಿ ಔಗಿUಒ ಮೇಲೆ</p>
<p>ಧರ್ಮಯುದ್ಧವ ಸಾರಿದವು.</p>
<p>ಉಙಓಔSPಇಖಒ ಉ, ಂಓಆಖಔSPಇಖಒ ಉ,</p>
<p>ಕಿರಿದಾದ ಸ್ಪರ್ಮು, ಹಿರಿದಾದ ಸ್ಪರ್ಮು,</p>
<p>ಮೊನ್‍ಸ್ಟರ್ ಸ್ಪರ್ಮು, ಮರಿ ಸ್ಪರ್ಮೆಲ್ಲ</p>
<p>ಸ್ಪರ್ಮುಗಳೊಟ್ಟಿಗೆ ಸೇರಿದವು.</p>
<p>"ಚತುರ್ದಶ ದಿನವೇ ಶುಭ ದಿನವು</p>
<p>ಕೋಟೆಯ ಗೆದ್ದೇ ತೀರುವೆವು;</p>
<p>ನಷ್ಟವು ಬಹಳೇ ಆದರೂ ಕೂಡ</p>
<p>ಕೋಟೆಯ ರಾಣಿಯು ಸೋಲುವಳು"</p>
<p>ಜ್ಯೋತಿಷಿ ಸ್ಪರ್ಮು ಹೀಗೆಂದುಲಿಯಲು</p>
<p>ಮರಿ ಸ್ಪರ್ಮುಗಳು ಕುಣಿದಾಡಿದವು;</p>
<p>ಮುಗಿಯದ ಪಯಣಕೆ, ಕೊನೆಯೀ ಪಯಣಕೆ</p>
<p>ಬಾಲವ ಆಡಿಸಿ ಹೊರಟಿಹವು.</p>
<p>ದಂಡಿನ ಮೇಲೆ ದಂಡೇ ಬರಲು</p>
<p>PಖಔSಖಿಖಂಖಿಇ ಅಜ್ಜನು ಹಿಗ್ಗಿದನು;</p>
<p>ಪಯಣದ ದಣಿವಿಗೆ ಇರಲಿ ಎಂದು</p>
<p>ನೀರಿನ ಕಾಲುವೆ ಹರಿಸಿದನು.</p>
<p>ಸೈನ್ಯವು ಅರಸುತ ಅರಸುತ ಬರಲು</p>
<p>SಇಒIಓಂಐ ಗಿಇSಅIಅಂಐ ಗಿಜ್ಜನು ಕೂಡ</p>
<p>ಈಖUಅಖಿಔSಇ ಬುತ್ತಿಯ ಕಟ್ಟಿಹನು;</p>
<p>"ವಿಜಯೀ ಭವ" ವೆಂದಾಶೀರ್ವದಿಸಿಹನು.</p>
<p>ರಾಜನ ಆಣತಿ ಕಾಯುತ ನಿಂತಿಹ</p>
<p>ಸ್ಪರ್ಮುಗಳೆಲ್ಲ ನುಗ್ಗಿದವು;</p>
<p>ಯೋನಿಯ ಆಮ್ಲದ ಬಾಂಬನು ಅಂಜದೆ</p>
<p>ಅಳುಕದೆ ಎದುರಿಸಿ ಸಾಗಿದವು.</p>
<p>"ಕೋಟೆಯ ರಾಣಿಯು ಸಿಕ್ಕೇ ಸಿಗುವಳು"</p>
<p>ಎಂಬುದೆ ಹಂಬಲ ನುಗ್ಗುತಿವೆ;</p>
<p>ಸಾವಿರ, ಸಾವಿರ, ಸಾವಿರ ಮಡಿದು,</p>
<p>ವೀರ ಸ್ವರ್ಗವ ಪಡೆಯುತಿವೆ!</p>
<p>ಕೊನೆಗೂ ಸಿಕ್ಕ ಅಇಖಗಿIಘಿ ಗುಹೆಯನು</p>
<p>ನೂರಾರು ಸ್ಪರ್ಮು ದಾಟಿಹವು;</p>
<p>ಇಓಆಔಒಇಗಿIUಒ ಸಾಗರ ದಾಟಿ</p>
<p>ಡಿಂಭನಾಳಕೆ ಬಂದಿಹವು.</p>
<p>"ಆಲಸ್ಯವೇ ವಿಷ ನಮಗೆ"ನ್ನುತ ಮತ್ತೆ</p>
<p>ರಣ ಕಹಳೆಯನು ಊದಿಹವು.</p>
<p>ZಔಓಂPಇಐಐUಅIಆಂ ಕ್ಕೆ ಮತ್ತೆ</p>
<p><em>ಅಮೆರಿಕನ್ನಡದ ಕವನಗಳು/೮೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೮೯</em><br />ಭಾರೀ ಮುತ್ತಿಗೆ ಹಾಕಿಹವು.</p>
<p>ದಶ ದಶ ದಂಡನು ಕಂಡಿಹ ರಾಣಿ</p>
<p>ಹೆದರುತ ವಿಹ್ವಲಳಾಗಿಹಳು;</p>
<p>ಪ್ರಾಣದ ಭಯದಲಿ ಕಣ್ಣ ಅರಳಿಸುತ</p>
<p>ಕೋಟೆಯ ಮೂಲೆಯ ಸೇರಿಹಳು.</p>
<p>ಬಂಧುಗಳೆಲ್ಲರ ಸಾವನು ಕಂಡೊಂದು</p>
<p>ರೊಚ್ಚಿಗೆ ಎದ್ದಿತು ಆಂಡ್ರೋಸ್ಪರ್ಮು;</p>
<p>ಕೋಟೆಯ ಗೋಡೆ ಒಡೆಯಿತು, ಒಳಗೆ</p>
<p>ಬಾಲವ ಬಿಟ್ಟದು ಸೇರಿಹುದು.</p>
<p>ಹೆದರಿ ಕುಳಿತಿಹ ರಾಣಿಯ ಕಂಡು</p>
<p>ಜಡೆಯನು ಬಿಡದೆ ಎಳೆಯುತಿದೆ.</p>
<p>ಸ್ಪರ್ಮುಗಳೆಲ್ಲವು ಮಡಿದ ಸೇಡನು</p>
<p>ಕೊಂದು ತೀರಿಸುವೆ ಎನುತಲಿದೆ.</p>
<p>ಕಂಬನಿ ಸುರಿಸುತ ಓವಮ್ ರಾಣಿಯು</p>
<p>ವೀರಗೆ ಮಾಲೆಯ ಹಾಕಿಹಳು;</p>
<p>ಆ ಪುಂ-ಬೀಜವ ವಂಶವ ಬೆಳೆಸುವೆ-</p>
<p>ನೆನ್ನುತ ಭಾಷೆಯನಿತ್ತಿಹಳು.</p>
<p>ಅಂದದ ರಾಣಿಯ ಮುಖವನು ಕಂಡು</p>
<p>ಪುಂಬೀಜವವು ತಾ ಮೈಮರೆತಿಹುದು;</p>
<p>ಆಕೆಯ ಕೋಮಲ ಕರಗಳ ಸ್ಪರ್ಶಕೆ</p>
<p>ನೆಂಟರ ನೆನಪೇ ಅಳಿದಿಹುದು.</p>
<p>ಫಲಿತ ಅಂಡವು ಡಿಂಭನಾಳದಿಂ</p>
<p>ಗರ್ಭಾಶಯಕೆ ಬಂದಿಹುದು.</p>
<p>ತಿಂಗಳು ಒಂಭತ್ತೆಂದು ತುಂಬುವುವೋ</p>
<p>ಕಾತುರದಿಂದಲಿ ಕಾದಿಹವು!</p>
<p><strong><em>-ಡಾ| ಸುನಂದಾ ಕುಲಕರ್ಣಿ</em></strong>(ದೀಡಂ, ಮೆಸಾಚುಸೆಟ್ಸ್)</p>
<p>
<strong>ಕನಸಿನಲ್ಲಿ ಕನ್ನಡತಿ</strong>
</p>
<p>ಏಳು ಕನ್ನಡಿಗ ಎದ್ದೇಳು!</p>
<p>ನಿದ್ದೆಯಲಿ ಇನಿತು ಕಾಡುವವಳಾರೊ?</p>
<p>ಸಾಕಾಗಲಿಲ್ಲವೆ ವರುಷಗಳ ನಿದ್ದೆ?</p>
<p>ರಕ್ಕಸಿ! ಯಾರು ನೀನು?</p>
<p>ರಕ್ಕಸಿ! ಇರಲೂಬಹುದು. ನೀನೆ</p>
<p>ತೊಡಿಸಿದ ವಿಕೃತ ಒಡವೆಗಳು.</p>
<p>ನಾನಾರಿಗೆ ತೊಡಸಿದೆ ಒಡವೆಗಳನು,</p>
<p>ಪತ್ನಿಗಲ್ಲದೆ?!</p>
<p>ಏ ಸ್ವಾರ್ಥೆ, ನೀನೇಕೆ ನನಗಡ್ಡಲಾಗುವಿ?</p>
<p>ಧರ್ಮಪತ್ನಿ ಎಂಬುದಕ್ಕೆ ಉಪಕಾರವೋ?</p>
<p>ಧರ್ಮ! ಪತ್ನಿ! ಸಂಸ್ಕೃತಿ! ಸಮಾಜ! ಸಾಹಿತ್ಯ!</p>
<p>ಸ್ವಾರ್ಥವಿಲ್ಲದೆ ಯಾರಿಗೆ ಯಾರು?</p>
<p>ಯಾರು ನೀನು?</p>
<p>ನಾನು ನಿನ್ನ ನಾಲಿಗೆಯ ಉಗುಳಿನಲಿ ಅಡಗಿ</p>
<p>ಸ್ವಾರ್ಥಕ್ಕಂಜಿ ಅರ್ಥಕ್ಕಂಜಿ ನಿರರ್ಥಕ್ಕಂಜಿ</p>
<p>ವಿರಸಕ್ಕಂಜಿ ನೀರಸಕ್ಕಂಜಿ</p>
<p>ಹಾರುವಗೆ ಹೆದರಿ ಹೊಲೆಯನಿಗೆ ಬೆದರಿ</p>
<p>ಹೊರನುಡಿಗಳಿಗೆ ಸೋತು ಒಳನುಡಿಗಳಲಿ ಹೂತು</p>
<p>ಮಾತಾಡುವವಳು ಕನ್ನಡದ ಸರಸತಿಯು.</p>
<p>ಅಯ್ಯೋ! ದೇವಿ!.</p>
<p>ತಗಲಿಸದಿರು ನಿನ್ನ ಫಣಿಯ,</p>
<p>ಸಿಡಿದು ಬಿಸುಡುವುದು ದೂರ್‍ನಿಲ್.</p>
<p>ಪಂಪನೊತ್ತಿದ ಕೆಂಪು ಮಬ್ಬಾಗಿ</p>
<p>ರನ್ನ ತೊಡಿಸಿದ ಬಳೆಗಳ ನಿನಾದ ಅಡಗಿಹುದು.</p>
<p>ಅಕ್ಕ ಅಣ್ಣರ ಮಣ್ಣು ವಾಸನೆ ಕಂದಿ</p>
<p>ಹರಿಹರಾದಿ ಕುಮಾರವ್ಯಾಸರ ಬೃಹತ್ ದೃಷ್ಟಿ ಮಂದಾಗಿಹುದು.</p>
<p>ನಾಕು ತಂತಿಗಳ ಝೇಂಕಾರ ಕೆಂಪುಪಟ್ಟೆಯಲಿ ಮರೆಯಾಗಿ</p>
<p>ಪ್ರಜ್ಞೆ ಮತ್ತು ಪರಿಸರಗಳೆರಡೂ ಕೆಸರಾಗಿಹವು.</p>
<p>ಸಂಸ್ಕೃತದ ಸವಿಯ, ಪಾಶ್ಚಾತ್ಯ ಪರಿಯ</p>
<p>ರೂಹಿನಿಂದರುಹುವ ಕವಿರತ್ನರಿಲ್ಲವೇನು?</p>
<p>ಅಲ್ಲ ತಾಯೆ, ಹಳತೇನು ಹೊಸತೇನು?</p>
<p>ಸ್ವಕೀಯವೇನು ಪರಕೀಯವೇನು?</p>
<p><em>ಅಮೆರಿಕನ್ನಡದ ಕವನಗಳು/೯೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೯೧</em><br />ಅದನೆ ಮಹತ್ ತತ್ವದಲಿ ಅದ್ದಿ ಭವ್ಯತೆಯ ಒರೆಗುಜ್ಜಿ</p>
<p>ನವೋನವ ರೀತಿಯಲಿ..</p>
<p>ಸುಡು ನಿನ್ನ ಭೂಮಾವಿದ್ಯೆಯನು!</p>
<p>ಶಬ್ದಬ್ರಹ್ಮದಲಿ ತುರುಕಿ ಎನ್ನನು</p>
<p>ಅರಿವು - ತನ್ನತನಗಳ ಇರುವನೂ ಮರೆತು</p>
<p>ಕಾಲದೇಶಭಗ್ನಾವಶೇಷಗಳನೆ ಭೂಯಸ್ಕರಿಸಿ</p>
<p>ರಸತಂತ್ರಿಗಳು ನಾವೆಂದು ಭ್ರಮಿಸುವ ಪರಿಯೇನೋ!</p>
<p>ಈ ನೆಲದಿ ಚಿಗುರೊಡೆದು ಚೆಲುವಾಗಲೆಂದು ಎರೆದೆ ನನ್ನರಿವನು.</p>
<p>ಬರಡಾಯ್ತು ವರಹಸ್ತ.</p>
<p>ಇರಲಿ, ಮಲಗಿಕೋ ಮಗು.</p>
<p>ಸ್ವಾರ್ಥಿಗಳೊಡನೆ ಕಾದಾಡಿ, ಉದರಂಭರಣಕ್ಕೆ ಹೋರಾಡಿ,</p>
<p>ಮಲೆತು ಮತ ಸಂಕೋಲೆಗಳೊಡನೆ ಸೆಣಸಾಡಿ</p>
<p>ಬಸವಳಿದು ಬಿದ್ದ ನೀನು ಆಯಾಸವಳಿದು ಎದ್ದಾಗಲಾದರೂ</p>
<p>ಒಂದಿನಿದು ಕಬ್ಬವನು ಗೀಚೀಯೆ!</p>
<p>-<strong><em>ವಿಶ್ವೇಶ್ವರ ದೀಕ್ಷಿತ</em></strong>(ಎಲ್ಮಾಂಟ್, ಕ್ಯಾಲಿಫೋರ್ನಿಯಾ)</p>
<p>
<strong>ನನ್ನೂರ ತುಂಬ ಜಾತ್ರೆ</strong>
</p>
<p>ನಂಬಬೇಕು ನಂಬಿಸಬೇಕು ಎಂಬ ಹುಮ್ಮಸ್ಸಿನಲ್ಲಿ</p>
<p>ಕಂಭ ಕಂಭದಲ್ಲೂ ನಾರಸಿಂಹ.</p>
<p>ಹರಿವ ಹೊಲಸಿನ ಹೆಸರು ಗಂಗೆ ತುಂಗೆ,</p>
<p>ಬಂಡೆ ಕಂಡಲ್ಲೆಲ್ಲಾ ವಿಷ್ಣು ರಾಮರ ಪಾದ,</p>
<p>ನೊಂದವರ ಕೈ ಹಿಡಿದ ಶ್ರದ್ಧೆ ನಂಬಿಕೆ ರೂಪ.</p>
<p>ಕಿವಿ ಕಿಲುಬು ತೊಲಗಿಸಲು ಸ್ಥಳಪುರಾಣ ಪ್ರವರ-</p>
<p>ಕೂತಲ್ಲಿ ಕಾಶಿ, ನಿಂತಲ್ಲಿ ಬದರಿ,</p>
<p>ಹೆದರಿ ಹರಕೆಯ ಹೊತ್ತವರಿಗೆ</p>
<p>ಅಗ್ಗವಲ್ಲಿದ ಕ್ಷೌರ, ಬಗ್ಗಲಾಗದ ಟೊಂಕ</p>
<p>ಒದ್ದೆ ಮಡಿ, ದುಡ್ಡಿಗೆಟುಕುವ ಧರ್ಮ ಕರ್ಮ-</p>
<p>ಕಡಲೆ ಉಸುಲಿ, ಕಡುಬಿನ ಹಾರ</p>
<p>ಕ್ಷೀರಾಭಿಷೇಕ, ಯಾಗ ಸೌಭಾಗ್ಯ</p>
<p>ಕುಂಕುಮಾರ್ಚನೆ, ಲಕ್ಷದೀಪೋತ್ಸವ</p>
<p>ಪಂಚಕಲ್ಯಾಣಿಯ ನಡುವೆ ದಿವ್ಯ ತೆಪ್ಪೋತ್ಸವ</p>
<p>ಮುಜರಾಯಿ ಸರ್ಕಾರದ ಮೊಗಸಾಲೆಯಲ್ಲಿ</p>
<p>ದೇವರೂ ಕಾದಿರಬೇಕು ವೇಳೆ ಬರುವನಕ!</p>
<p>ನಿಜ ಸುಳ್ಳು ಸರಿ ಬೆರಸಿ</p>
<p>ಕೂಸು ಬೇಡುವ ಕಾಸು ಬೇಡುವ</p>
<p>ಏನೇನು ಬೇಡಿದರೂ ಕೊಟ್ಟೇ ಕೊಡುವ</p>
<p>ಹೆಣ್ಣು ದೇವರು, ಗಂಡುದೇವರು, ಇಲಿದೇವರು, ಹುಲಿದೇವರು</p>
<p>ಇಷ್ಟದೇವರು, ಇಬ್ಬಂದಿ ದೇವರೆಂಬ ಹೊಸ ದೃಷ್ಟಿ ಸೃಷ್ಟಿ.</p>
<p>ಹಗಲು ರಾತ್ರೆಗಳಲ್ಲೂ ಕೈ ನೀಡಿ ಕಾಡಿ</p>
<p>ತಿರುಪೆ ಬೇಡುವುದೇ ಭಕ್ತಿ ಎಂದು ಹಾಡಿ...</p>
<p>ಒಟ್ಟಾರೆ ನನ್ನೂರ ತುಂಬ ಜಾತ್ರೆ</p>
<p>ಹೋಗಿ ಬಂದಲ್ಲೆಲ್ಲ ತೀರ್ಥಯಾತ್ರೆ.</p>
<p><strong><em>_ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಭ್ರಮೆ</strong>
</p>
<p>ನಾ..</p>
<p>ಸತ್ತಗಿಡದಲ್ಲಿ ಚಿಗುರ ಕಾಣ ಹವಣಿಸುತ್ತೇನೆ;</p>
<p>ಬೇರು ಮೊಳೆಯದಲ್ಲಿ ಹೂವ ತವಕಿಸುತ್ತೇನೆ;</p>
<p>ತೋರಣ ಕಟ್ಟದ ರೆಂಬೆಯಲಿ ಪಕ್ಷಿಯ ಕಲರವವ ಕನವರಿಸುತ್ತೇನೆ.</p>
<p>ಆಗಾಗ</p>
<p>ಸತ್ಯ ಬೆತ್ತಲೆ ನಿಂತಾಗ ಜರ್ಜರಿತವಾಗಿದ್ದೇನೆ,</p>
<p>ಆದರೆ,</p>
<p>ಮತ್ತೆ 'ಫೀನಿಕ್ಸ್'ನಂತೆ ಭೂತ ಮರೆಯುತ್ತೇನೆ.</p>
<p>ಶುಭ್ರವಾಗಿ ತೊಳೆದು ಮನವ ಮೊದಲಿನನುಭವಗಳಿಂದ</p>
<p>ಮತ್ತೆ ತೊಳೆದ ಹೊಳೆದ ನೆಲದ ಮೇಲೆ</p>
<p>ಪ್ರತಿಬಿಂಬ ಕಾಣುತ್ತೇನೆ -</p>
<p>ಮತ್ತೆ ಭ್ರಮೆಯ</p>
<p>ಬೆನ್ನತ್ತಿದ್ದೇನೆ.</p>
<p><strong><em>-'ಭಾರತಿ'</em></strong>(ಟೆಕ್ಸಾಸ್)</p>
<p>
<em>ಅಮೆರಿಕನ್ನಡದ ಕವನಗಳು/೯೨</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೯೩</em>
<br />
<strong>ಸೋಲೂ ಗೆಲುವೇ</strong>
</p>
<p>ಸೋಲೂ ಗೆಲುವೇ ಒಲವಲ್ಲಿ!</p>
<p>ತುಂಬಿರೆ ಪ್ರೀತಿಯು ಮನದಲ್ಲಿ!!</p>
<p>ಸಿಟ್ಟಿನಿಂದ ಮೌನವಾಗಿ</p>
<p>ದುಗುಡ ಭಾವವನ್ನು ತೋರಿ</p>
<p>ಮಾತುಬಿಟ್ಟು, ಮನವಮುಚ್ಚಿ</p>
<p>ಕುರುಡು ಹಮ್ಮು, ಹೆಮ್ಮೆ ತೋರಿ...</p>
<p>ನಲ್ಲನ ಸಿಟ್ಟಿಗೆ ನಲ್ಲೆ ನೊಂದು</p>
<p>ನಾನೆ ಸರಿ ಇಂದು ಎಂದು</p>
<p>ನಲ್ಲೆಯ ಮೌನಕೆ ರೊಚ್ಚುಗೊಂಡು</p>
<p>ಇಲ್ಲ ಕುಂದು ನಾನು ಗಂಡು!</p>
<p>ಎಷ್ಟು ಸಿಟ್ಟು ಬಂದರೇನು?</p>
<p>ಎಷ್ಟು ಹೆಮ್ಮೆ ಇದ್ದರೇನು?</p>
<p>ದೂರವಿರಲು ಮಹಾ ಕಷ್ಟ!</p>
<p>ಪ್ರತಿಕ್ಷಣವೂ ನಿಜಕು ನಷ್ಟ!!</p>
<p>ದುಗುಡ ಬಿಟ್ಟು, ಮೊಗವ ನೋಡಿ</p>
<p>ಮುಗುಳು ನಗೆಯ ಬೀರಿದೆ;</p>
<p>ಪೊಗರು ತೊಡೆದು, ಬಳಿಗೆ ಸರಿದು</p>
<p>ಇನಿಯನೆದೆಗೆ ಜಾರಿದೆ...</p>
<p>ಮೌನ ಒಡೆದು, ಸಿಟ್ಟು ಕರಗಿ</p>
<p>ಪ್ರೇಮರಾಶಿ ಹರಿದಿರೆ...</p>
<p>ನಾನು ಸರಿ, ನೀನು ತಪ್ಪು</p>
<p>ಯೆಂಬುದೆಲ್ಲ ಮರೆತಿರೆ...</p>
<p>ಸೋಲೂ ಗೆಲುವೇ ಒಲವಲ್ಲಿ!</p>
<p>ತುಂಬಿರೆ ಪ್ರೀತಿಯು ಮನದಲ್ಲಿ!!</p>
<p><strong><em>_ಚಂಚಲಾ ದಾಸ್</em></strong>(ಹರ್‍ಕ್ಯೂಲಿಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಹನಿಗವನಗಳು</strong>
</p>
<p>ಹೊಟ್ಟೆ ಪಾಡಿಗೆ ಹೊರಗೆ ದಿನವೆಲ್ಲ ದುಡಿದು</p>
<p>ಮನೆಗೆ ಬಂದಾಗ ಅಮೆರಿಕದ ಕವಿಗೆ ಸ್ವಲ್ಪ ಬಿಡುವು;</p>
<p>ಅರ್ಧಾಂಗಿ ಬರಹಗಾರ್ತಿಯದೂ ಅದೇ ಹಿರಿಗನಸು</p>
<p>ಉಳಿದೆಲ್ಲ ಸಮಯವೂ ಪೂರ್ತಿ ಕನ್ನಡಕೆ ಮುಡಿಪು!</p>
<p>* * *</p>
<p>ಹಳೆಯೂರು ಮುದ್ದಣ್ಣ ಹೊಲದಲ್ಲಿ ದುಡಿದು</p>
<p>ದಣಿವಾರಿಸಲು ಕುಡಿದ ಮಡಕೆಯಲಿ ನೀರು;</p>
<p>ಅಮೆರಿಕದಿ ಮನೆಗೆ ಬಣ್ಣವ ಕದಡಿ ಬಳಿದು</p>
<p>ದಣಿವು ತಣಿಸಲು ಕುಡಿದ ಗಟಗಟನೆ ಬೀರು!</p>
<p>* * *</p>
<p>ರಾಜೀವರಾಯರಿಗೆ ಅಲ್ಲಿ ಎದ್ದೊಡನೆ ಸ್ನಾನ</p>
<p>ಪೂಜೆ ಮಾಡಿದ ಮೇಲೆ ಊಟ, ಮೃಷ್ಟಾನ್ನ;</p>
<p>ಗ್ರೀನ್ ಕಾರ್ಡು ಬಂದೊಡನೆ ಅಮೆರಿಕಕೆ ಯಾನ</p>
<p>ಹ್ಯಾಂಬರ್ಗರ್, ಹಾಟ್‍ಡಾಗು, ದಿನವೂ ಸ್ಕಾಚ್ ಪಾನ!</p>
<p><strong><em>-ಶ್ರೀನಿವಾಸ ಕೆ. ಭಟ್</em></strong>(ಟ್ರಾಯ್, ಮಿಷಿಗನ್)</p>
<p>
<strong>ಕೆರೆಗೆ ಹಾರ</strong>
</p>
<p>(ಕೋಲಾಟದ ಪದ)</p>
<p>೧</p>
<p>ಕಲ್ಲನಕೇರಿ ಮಲ್ಲನ ಗೌಡಾ ಕೆರೆಯೊಂದ ಕಟ್ಟಿಸ್ಯಾನು</p>
<p>ಕೆರೆಯೊಂದ ಕಟ್ಟಿಸ್ಯಾನು ಸೆರೆಮುಕ್ಕ ನೀರಿಲ್ಲ</p>
<p>ಸೆರೆಮುಕ್ಕಽ ನೀರಿಲ್ಲ ಹೊತ್ತಿಗೆ ತಗಸ್ಯಾರು</p>
<p>ಹೊತ್ತಿಗೆ ತಗಸ್ಯಾರು ಜೋಯಿಸ ಕೇಳ್ಯಾರು</p>
<p>"ದೇವರಲ್ಲ ದಿಂಡ್ರಲ್ಲ ದೆವ್ವಲ್ಲ ಬೂತಲ್ಲ</p>
<p>ಹಿರಿಸೊಸಿ ಮಲ್ಲವನ ಹಾರವ ಕೊಡಬೇಕು"</p>
<p>ಹಾರವ ಕೊಟ್ಟರ ನೀರು ಬೀಳೂವಂದ್ರೂ</p>
<p>"ಹಿರಿ ಸೊಸಿನ್ನ ಕೊಟ್ಟರೆ ಹಿರಿತನಕ ಯಾರಿಲ್ಲ"</p>
<p>"ಕಡೆ ಸೊಸಿ ಭಾಗೀರತಿನ್ನ ಹಾರವ ಕೊಡಬೇಕು"</p>
<p>ಹಾರ ಕೊಡಬೇಕಂತ ಮಾತಾತು ಮನೆಯಾಗ.</p>
<p><em>ಅಮೆರಿಕನ್ನಡದ ಕವನಗಳು/೯೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೯೫</em><br />೨</p>
<p>ಸಣ್ಣ ಸೊಸಿ ಭಾಗೀರತಿ ತವರಮನೆಗೆ ಹೊಂಟಾಳು</p>
<p>"ಅತ್ತೆವ್ವಾ ನಾ ನಮ್ಮ ತವರುಮನೆಗೆ ಹೋಗುತೀನು"</p>
<p>"ಸರ್ರನೆ ಹೋಗವ್ವಾ ಭರ್ರನೆ ಬಾರವ್ವಾ"</p>
<p>ಸಣ್ಣಸೊಸಿ ಭಾಗೀರತಿ ತವರುಮನೆಗೆ ಹೋದಾಳು</p>
<p>ಮನೆಮುಂದ ಹೋಗುದಕ ಅವರಪ್ಪ ಬಂದಾನು</p>
<p>"ಎಂದಿಲ್ಲದ ಭಾಗೀರತಿ ಇಂದ್ಯಾಕ ಬಂದೆವ್ವ?</p>
<p>"ಬಾಡಿದ ಮಾರ್ಯಾಕ ಕಣ್ಣಾಗ ನೀರ್ಯಾಕ"</p>
<p>"ನಮ್ಮಾವ ನಮ್ಮತ್ತೆ ಬ್ಯಾರೆ ಇಡುತಾರಂತೆ"</p>
<p>"ಇಟ್ಟರ ಇಡಲೇಳು ಹೊಲಮನಿ ಕೊಡತೇನು"</p>
<p>"ಹೊಲಮನಿ ಒಯ್ದು ಹೊಳೆ ದಂಡ್ಯಾಗ್ಹಾಕಪ್ಪ "</p>
<p>ಅತ್ತತ್ತ ಹೋಗುತಲೆ ಅವರವ್ವ ಬಂದಳು</p>
<p>"ಎಂದಿಲ್ಲದ ಭಾಗೀರತಿ ಇಂದ್ಯಾಕಳುತಾ ಬಂದೆ?"</p>
<p>"ನಮ್ಮತ್ತೆ ನಮ್ಮಾವ ಬ್ಯಾರೇ ಇಡುತಾರಂತ"</p>
<p>ಇಟ್ಟರ ಇಡಲೇಳು ವಾಲಿಜೋಡು ಕೊಡುತೇನೆ"</p>
<p>"ವಾಲಿಯ ಜೋಡೊಯ್ದು ಒಲಿಯಾಗ ಹಾಕವ್ವ"</p>
<p>ಮುಂದಕತ್ತ ಹೋಗುತಲೆ ಅವರಕ್ಕ ಬಂದಳು</p>
<p>ಅವರಕ್ಕ ಬಂದಾಳು ಭಾಗೀರತಿನ್ನ ಕೇಳ್ಯಾಳು</p>
<p>"ಎಂದಿಲ್ಲದ ಭಾಗೀರತಿ ಇಂದ್ಯಾಕ ಈ ದುಕ್ಕ?"</p>
<p>"ನಮತ್ತೆ ನಮ್ಮಾವ ಬ್ಯಾರೆ ಇಡುತಾರಂತ"</p>
<p>"ಇಟ್ಟರ ಇಡಲೇಳು ಮಕ್ಕಳ ಜೋಡಿಗೆ ಕಳವತೇನ"</p>
<p>ಮಕ್ಕಳಿದ್ದರೇನಕ್ಕ ದುಕ್ಕ ಕಳದಾವೇನು</p>
<p>ಸಣ್ಣ ಸೊಸಿ ಭಾಗೀರತಿ ತವರಮನೆಯ ಬಿಟ್ಟು</p>
<p>ತವರಮನೆಯ ಬಿಟ್ಟು ಗೆಣತಿ ಮನೆಗೆ ನಡೆದಳು,</p>
<p>ತಲೆಬಾಗಿಲಿದಾಗ ಗೆಳತಿನ್ನ ಕಂಡಳು.</p>
<p>"ಎಂದಿಲ್ಲದ ಭಾಗೀರತಿ ಇಂದ್ಯಾಕ ಈ ಅಳುವು?"</p>
<p>ಅಂಜಿ 'ಹೇಳಲೆ ಗೆಳತಿ' ಅಳುಕಿ 'ಹೇಳಲೆ ಗೆಳತಿ'</p>
<p>"ಅಂಜಬ್ಯಾಡ ಗೆಳತಿ ಅಳಕಬ್ಯಾಡ ಗೆಳತಿ"</p>
<p>"ನಮ್ಮತ್ತೆ ನಮ್ಮಾವ ಕೆರೆಗ್ಹಾರ ಕೊಡತಾರಂತ"</p>
<p>"ಕೊಟ್ಟರೆ ಕೊಡಲೇಳು ಇಟ್ಹಾಂಗ ಇರಬೇಽಕ!"</p>
<p>ಸರ್ರನೆ ಹೋದಳು ಭರ್ರನೆ ಬಂದಳು.</p>
<p>೩</p>
<p>ಬ್ಯಾಳಿಯ ಹಸಮಾಡ್ತ ಬಿಟ್ಟಳು ಕಣ್ಣೀರ</p>
<p>"ಎಂದಿಲ್ಲದೆ ಭಾಗೀರತಿ ಇಂದ್ಯಾಕಽ ಕಣ್ಣೀರು"</p>
<p>ಬ್ಯಾಳ್ಯಾಗಿನ ಹಳ್ಳುಬಂದು ಕಣ್ಣಾಗೆರಚಿದವು ಮಾವ"</p>
<p>ಅಕ್ಕಿಯ ಹಸಮಾಡ್ತ ಉಕ್ಯಾವು ಕಣ್ಣೀರು"</p>
<p>"ಅಕ್ಯಾಗಿನ ಹಳ್ಳೊಂದ ಕಣ್ಣಾಗ ಬಿತ್ತತ್ತಿ"</p>
<p>ಉಕ್ಕುವ ನೀರಾಗ ಅಕ್ಕಿಯ ಸುರುವ್ಯಾರಽ</p>
<p>ಸಕ್ಕರಿ ಹಾಲಾಗ ಸ್ಯಾವಿಗೆ ಸುರಿವ್ಯಾರಽ</p>
<p>ಹತ್ತು ಕೊಪ್ಪರಿಗೆ ನೀರು ಉಕ್ಕಿ ಮಳ್ಳತಿತ್ತು</p>
<p>"ನಿಂಗವ್ವ ಜಳಕ ಮಾಡಽ ನೀಲವ್ವ ಜಳಕ ಮಾಡಽ"</p>
<p>ನಿಂಗವ್ವ "ನಾವೊಲ್ಲೆ" ನೀಲವ್ವ "ನಾವೊಲ್ಲೆ"</p>
<p>"ಗಂಗವ್ವ ಜಳಕ ಮಾಡಽ ಗವರವ್ವ ಜಳಕ ಮಾಡಽ"</p>
<p>ಗಂಗವ್ವ "ನಾವೊಲ್ಲೆ" ಗವರವ್ವ "ನಾವೊಲ್ಲೆ"</p>
<p>"ಸಣ್ಣ ಸೊಸಿ ಬಾಗವ್ವ ನೀನರೆ ಜಳಕ ಮಾಡಽ"</p>
<p>ಸಣ್ಣ ಸೊಸಿ ಭಾಗೀರತಿ ಜಳಕನ ಮಾಡ್ಯಾಳು</p>
<p>ಜಳಕನ ಮಾಡ್ಯಾಳು ಬಂಗಾರಬುಟ್ಟಿ ತುಂಬ್ಯಾಳು</p>
<p>ಬಂಗಾರಬುಟ್ಟಿ ತುಂಬ್ಯಾಳು ಸಿಂಗಾರಸಿಂಬಿ ಮಾಡ್ಯಾಳು</p>
<p>ಸಿಂಗಾರಸಿಂಬಿ ಮಾಡ್ಯಾಳು ಮುಂದ ಮುಂದ ಹೊಂಟಾಳು</p>
<p>ಮುಂದ ಮುಂದ ಭಾಗೀರತಿ ಹಿದ್ಹಿಂದ ಎಲ್ಲಾರೂ</p>
<p>ಗಂಗಿ ಪೂಜಿ ಮಾಡ್ಯಾಽರ ಬೆಲಪತ್ರಿ ಏರಿಸ್ಯಾರಽ</p>
<p>ಬೆಲಪತ್ರಿ ಏರಿಸ್ಯಾರ<sub>S</sub>ಈಬತ್ತೀ ಧರಿಸ್ಯಾರಽ</p>
<p>ಸೀರಿಕುಬಸಾ ಏರಿಸ್ಯಾರ ಹೂವಿನದಂಡಿ ಮುಡಿಸ್ಯಾರಽ</p>
<p>ಹೂವಿನದಂಡಿ ಮುಡಿಸ್ಯಾರ ನೇವದಿ ಮಾಡ್ಯಾರಽ</p>
<p>ನೇವದಿ ಮಾಡ್ಯಾರು ಎಲ್ಲರು ಉಂಡಾರು</p>
<p>ಎಲ್ಲಾರು ಉಂಡಾರು ಉಳಿದದ್ದು ತುಂಬ್ಯಾರು</p>
<p>ಉಳಿದದ್ದು ತುಂಬ್ಯಾರು ಬಂಗಾರಬುಟ್ಟಿ ಹೊತ್ತಾರು</p>
<p>ಬುಟ್ಟಿ ಹೊತ್ತು ನಡದಾರು ಬಂಗಾರಬುಟ್ಟಿ ಹೊತ್ತಾರು</p>
<p>ಬುಟ್ಟಿ ಹೊತ್ತು ನಡೆದಾರು ಬಂಗಾರಬಟ್ಲ ಮರತರು</p>
<p>"ಗಂಗವ್ವ ನೀ ಹೋಗ! ಗವರವ್ವ ನೀ ಹೋಗ!"</p>
<p>ಗಂಗವ್ವ "ನಾವೊಲ್ಲೆ" ಗವರವ್ವ "ನಾವೊಲ್ಲೆ"</p>
<p><em>ಅಮೆರಿಕನ್ನಡದ ಕವನಗಳು/೯೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೯೭</em><br />"ನಿಂಗವ್ವ ನೀ ಹೋಗಽ ನೀಲವ್ವ ನೀ ಹೋಗಽ"</p>
<p>ನಿಂಗವ್ವ "ನಾವೊಲ್ಲೆ" ನೀಲವ್ವ "ನಾವೊಲ್ಲೆ"</p>
<p>"ಸಣ್ಣಸೊಸಿ ಭಾಗೀರತಿ ನೀ ತರಹೋಗವ್ವ"</p>
<p>ಸಣ್ಣ ಸೊಸಿ ಭಾಗೀರತಿ ಬಿರಿಬಿರಿ ನಡೆದಾಳು</p>
<p>ಬಿರಿಬಿರಿ ಹೋದಾಳು ಬಂಗಾರಬಟ್ಲ ತೊಗೊಂಡಳು</p>
<p>ಒಂದು ಮೆಟ್ಲೇರುದಕ ಪಾದಕ ಬಂದಾಳು ಗಂಗಿ</p>
<p>ಎರಡು ಮೆಟ್ಲೇರುದಕ ಪಾದ ಮುಣಗಿಸ್ಯಾಳು ಗಂಗಿ</p>
<p>ಮೂರು ಮೆಟ್ಲೇರುದಕ ಮೊಣಕಾಲಿಗೆ ಬಂದಳು ಗಂಗಿ</p>
<p>ನಾಕು ಮೆಟ್ಲೇರುದಕ ನಡಮಟ ಬಂದಳು ಗಂಗಿ</p>
<p>ಐದು ಮೆಟ್ಲೇರುದಕ ತುಂಬಿ ಹರದಾಳು ಗಂಗಿ</p>
<p>ಸಣ್ಣ ಸೊಸಿ ಭಾಗೀರತಿ ಕೆರೆಗ್ಹಾರವಾದಳು</p>
<p>೪</p>
<p>ಗಂಡ ಮಾದೇವರಾಯ ದಂಡಿನಾಗೈದಾನು</p>
<p>ದಂಡಿನಾಗೈದಾನು ಕಂಡನು ಕೆಟ್ಟ ಕನಸು</p>
<p>ಸೆಲ್ಯ ಸುಟ್ಟಂಗಾತು ಕೋಲು ಮುರಿದ್ಹಾಂಗಾತು</p>
<p>ಕಟ್ಟಿಸಿದ ಮಾಲೆಲ್ಲ ತಟ್ಟನೆ ಬಿದ್ಹಾಂಗಾತು.</p>
<p>ಗಂಡ ಮಾದೇವರಾಯ ಹತ್ತಿದ ಬತ್ತಲೆಗುದರಿ</p>
<p>ಹತ್ತಿದ ಬತ್ತಲೆಗುದರಿ ಒತ್ತಾರ ಬಂದಾನ ಮನೆಗೆ</p>
<p>ಬಂದ ಮಾದೇವನ ತಂದೆ ತಾಯಿ ನೋಡಿದರು</p>
<p>"ಗಂಗವ್ವ ನೀರ ಕೊಡಽ ಗವರವ್ವ ನೀರ ಕೊಡಽ"</p>
<p>"ಗಂಗವ್ವ ನೀರ ಕೊಡುದ್ಯಾಕ? ಗವರವ್ವ ನೀರ ಕೊಡುದ್ಯಾಕ?</p>
<p>ನನ ಮಡದಿ ಭಾಗೀರತಿ ಎಲ್ಲಿಗ್ಹೋೀಗ್ಯಾಳವ್ವ"</p>
<p>"ನಿನ ಮಡದಿ ಭಾಗೀರತಿ ತವರಿಗೆ ಹೋಗ್ಯಾಳಪ್ಪ"</p>
<p>೫</p>
<p>ಗಂಡ ಮಾದೇವರಾಯ ಹತ್ತಿದ ಬತ್ತಲೆಗುದರಿ</p>
<p>ಹತ್ತಿದ ಬತ್ತಲೆಗುದರಿ ಹೊಂಟಾನತ್ತೆಯ ಮನೆಗೆ</p>
<p>ಬಂದಿರು ಅಳಿಯನ ನೋಡಿ ಅಂದಳು ಅತ್ತೆವ್ವ</p>
<p>"ನಿಂಬೆವ್ವ ನೀರ್ ಕೊಡಽ ನೀಲವ್ವ ನೀರ್ ಕೊಡಽ"</p>
<p>"ನಿಂಬೆವ್ವ ನೀರ್ ಕೊಡದ್ಯಾಕ? ನೀಲವ್ವ ನೀರ್ ಕೊಡುದ್ಯಾಕ?</p>
<p>ನನ ಮಡದಿ ಭಾಗೀರತಿ ಎಲ್ಲಿಗ್ಹೋೀಗ್ಯಾಳತ್ತೀ"</p>
<p>"ನಿನ ಮಡದಿ ಭಾಗೀರತಿ ಗೆಣತಿ ಮನೆಗೆ ಹೋಗ್ಯಾಳಪ್ಪ"</p>
<p>ಗಂಡ ಮಾದೇವರಾಯ ಹತ್ತಿದ ಬತ್ತಲೆಗುದರಿ</p>
<p>ಹತ್ತಿದ ಬತ್ತಲೆಗುದರಿ ಗೆಣತಿ ಮನೆಗೆ ಸ್ವಾರಿ</p>
<p>ಬಂದಿರು ಮಾದೇವನ ಕಂಡಾಳು ಗೆಣತೆವ್ವ</p>
<p>"ಬಾಳವ್ವ ನೀರ್ ಕೊಡ ಬಽಸವ್ವ ನೀರ್ ಕೊಡ"</p>
<p>"ಬಾಳವ್ವ ನೀರ್ ಕೊಡುದ್ಯಾಕಽ? ಬಸವ್ವ ನೀರ್ ಕೊಡುದ್ಯಾಕ?</p>
<p>ನನ ಮಡದಿ ಭಾಗೀರತಿ ಎಲ್ಲಿಗ್ಹೋೀಗ್ಯಾಳಕ್ಕ"</p>
<p>"ನಿನ್ನ ಮಡದಿ ಭಾಗೀರತಿ ಏನು ಹೇಳಲಿ ಸೂರಿ</p>
<p>ನಿಮ್ಮಪ್ಪ ನಿಮ್ಮವ್ವ ಕೆರಿಗ್ಹಾರ ಕೊಟ್ಟರಂತಽ"</p>
<p>ಗಂಡ ಮಾದೇವರಾಯ ಹತ್ತಿದ ಬತ್ತಲೆಗುದರಿ</p>
<p>ಹತ್ತಿದ ಬತ್ತಲೆಗುದರಿ ಹೊಂಟಾನು ಹೌಹಾರಿ;</p>
<p>ಕೆರೆಯ ದಂಡೆಗೆ ಬಂದು ಕಣ್ಣೀರು ಇಟ್ಟಾನು</p>
<p>ಕಣ್ಣೀರು ಇಟ್ಟಾನು ನಿಟ್ಟುಸುರು ಬಿಟ್ಟಾನು;</p>
<p>"ಸಾವಿರ ವರಹ ಕೊಟ್ಟರು ಸಿಗಲಾರದ ಸತಿ ನೀನು</p>
<p>ಸಿಗಲಾರದ ಸತಿ ನೀನು ನನ ಬಿಟ್ಟು ಎಲ್ಲಿ ಹೋದೆ?"</p>
<p>ಮುನ್ನೂರು ವರಹಾ ಕೊಟ್ಟು ಮುತ್ತಿನೋಲೆ ಮಾಡಿಸಿದ್ದೆ</p>
<p>ಮುತ್ತಿನೋಲೆ ಇಟ್ಟುಗೊಳ್ಳೊ ಮುತ್ತೈದೆ ಎಲ್ಲಿಗ್ಹೋದೆ?"</p>
<p>ಇಷ್ಟು ಮಾತಾಡಿ ಮಾದೇವ ಬಿಟ್ಟಾನು ಕಣ್ಣೀರು</p>
<p>ಬಿಟ್ಟನು ಕಣ್ಣೀರಽ ಹಾರೀದ ಕೆರೆ ನೀರಾಗ.</p>
<p><strong><em>-ಪ್ರೊ| ಚಂದ್ರಶೇಖರ ಕಂಬಾರ</em></strong>ಜನಪದ ಸಾಹಿತ್ಯ ಸಂಗ್ರಹ</p>
<p>
<strong>ಅಲ್ಲಿ-ಇಲ್ಲಿ</strong>
</p>
<p>ಹಳ್ಳಿಯಲಿ ನೂರೆಕರೆ ಶಾಮರಾಯರಿಗುಂಟು</p>
<p>ಮಗನಿಲ್ಲಿ ಇರುವುದೋ ಪುಟ್ಟ ಚಿಠಿಚಿಡಿಣmeಟಿಣ ಉ;</p>
<p>ಮಾವನಿಗೆ ಅಮೆರಿಕದ ಅಳಿಯನಿರುವುದೇ ಠೀವಿ</p>
<p>ಅಳಿಯನಿಗೆ ಗತಿಯೊಂದೇ ಇಲ್ಲಿ ಹಳೆ ಖಿಗಿ ;</p>
<p>ಮೊಮ್ಮಗನ ಹಂಬಲಿಪ ಅಜ್ಜಿಗೆ ಅಲ್ಲಿ ದೇವರು ಕಲ್ಲು</p>
<p><em>ಅಮೆರಿಕನ್ನಡದ ಕವನಗಳು/೯೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೯೯</em><br />ಸೊಸೆಯಿಲ್ಲಿ ಮರೆತಿಲ್ಲ ಒಂದು ದಿನ ಠಿiಟಟ ಉ;</p>
<p>ಒಬ್ಬಳೇ ಮಗಳೆಂದು ಆದರದಿ ಕಳಿಸುವರು ಸಿಹಿ-ತಿಂಡಿ ಆಸೆಪಟ್ಟು</p>
<p>ಕಂಡೊಡನೆ ಅಳುಕಿಲ್ಲಿ ಹೋಯ್ತಲ್ಲ ಅಯ್ಯೋ ಜieಣ ಉ;</p>
<p>ಊರೆಲ್ಲ ಬಂಧುಗಳು ಸಾಲಾಗಿ ಬರೆಯುವರು ಎಲ್ಲರದೂ ಒಂದೇ ಧಾಟಿ</p>
<p>ಬಿಡದಲ್ಲ ತಲೆನೋವು ಗಂಡಹೆಂಡಿರಿಗಿಲ್ಲಿ ನೆನೆನೆದು ತೆರಬೇಕಾದ ಜuಣಥಿ ;</p>
<p>ಅದೇತಾನೆ ತಿಳಿಸಿದ್ದ ತಮ್ಮಯ್ಯ ನಾಲ್ಕು ಪುಟ್ಯ ತನ್ನೆಲ್ಲ ತಕಲೀಫು</p>
<p>ಕಳೆದ ವಾರವೇ ಇಲ್ಲಿ ಅಣ್ಣನಿಗೆ ಆಗಿತ್ತು ಮತ್ತೊಮ್ಮೆ ಐಚಿತಿ-oಜಿಜಿ ಉ;</p>
<p>ಇದ್ದ ರಮೆರಿಕದಲ್ಲಿ ಬವಣೆಯೆಂಬುದೇ ಇಲ್ಲ ಎಂಬೊಂದು ಕೋಡು ಬೇರೆ</p>
<p>ಸೋಲು ಗೆಲುವುಗಳೆಲ್ಲ ಕಹಿಸಿಹಿಗಳೆಲ್ಲಾ ಎಲ್ಲೆಡೆಯು ಇರಬಹುದು ತಾನೇ</p>
<p>ಬರೆದವರು:</p>
<p>ಅಲ್ಲೂ ಇಲ್ಲದ ಇಲ್ಲೂ ಅಲ್ಲದ</p>
<p>
<strong>
<em>_ಶ್ರೀಮತಿ ಲತಾಸಾಯಿನಾಥ್</em>
</strong>
</p>
<p>

</p>
<p>
<strong>ತಡಕಾಟ</strong>
</p>
<p>ಎಲ್ಲಿ? ಏನು? ಹೇಗೆ? ಯಾಕೆ? ಗಳಲ್ಲಿ</p>
<p>ಚುರು ಚುರಾಗಿ</p>
<p>ಅಣುವಾಗಿ ಕಣವಾಗಿ ಕರಗಿ</p>
<p>ಕವಲು ದಾರಿಗಳಲ್ಲಿ</p>
<p>ಕಳ್ಳ ಹೆಜ್ಜೆಗಳನಳಸಿ</p>
<p>ತಲೆ ಕೆಳಕಾಗಿ ನಿಂತು</p>
<p>ಯಾರೋ ಸುರಿದ ಬಾಳಿನ</p>
<p>ಕಲಗಚ್ಚನ್ನು ಹಲ್ಕಿರಿದು</p>
<p>ಬಾಯಗಲಿಸಿ ಕುಡಿದರೂ</p>
<p>ಕಾಲನ ಕೋಳಿ ಹೆಜ್ಜೆಗಳು</p>
<p>ತಿಪ್ಪೆಯನ್ನೆಲ್ಲ ಕೆದಕಿ ಬೆದಕಿ</p>
<p>ಕಾಳು ಹೆಕ್ಕಿ ತಿಂದಾಗ</p>
<p>ಸಂಜೆ ಸತ್ತ ಕಣ್ಣಲ್ಲಿ</p>
<p>ನೋವಿನ ನಗೆ ತುಂಬಿ</p>
<p>ಹರಿದ ಬೆತ್ತಲೆ ಬಾಳಲ್ಲೇ</p>
<p>ಏನೋ ಏನೋ ಹುಡುಕಾಟ</p>
<p>ಏಕೆ? ಏಕೆ? ಈ ತಡಕಾಟ?</p>
<p><strong><em>-ವಾಣಿ ರಾವ್</em></strong>(ಬ್ಯಾಟನ್ ರೂಜ್, ಲೂಸಿಯಾನ)</p>
<p>
<strong>ಶಿಶಿರ ಬಯಲು</strong>
</p>
<p>ಒಂದರಿಂದೊಂದು ಎಷ್ಟು ದೂರ</p>
<p>ಈ ಮರಗಳು ಅಂತಾ</p>
<p>ಶಿಶಿರನಾಗಮನಕ್ಕೆ ಕಾದು</p>
<p>ಬೆತ್ತಲಾಗಿ ನಿಂತಿದ್ದಾಗ ಅರಿವಾಯಿತು.</p>
<p>ವಸಂತದಲ್ಲಿ ಮತ್ತೆ ಚಿಗುರಿ</p>
<p>ಮೈ ತುಂಬಿ ಪುನಃ</p>
<p>ನಿಜವನ್ನು ಮರೆಮಾಚುತ್ತ, ಒಂದಕ್ಕೊಂದು ಹೊಸೆದು</p>
<p>"ತಾವು ಒಂದೇ"</p>
<p>ಅಂತಾ ಕಚುಗುಳಿಯಿಡುತ್ತವೆ...</p>
<p>ಪುನಃ ಶಿಶಿರ ಬರುವ ತನಕ.</p>
<p><strong><em>-ಭಾರತಿ</em></strong>(ಟೆಕ್ಸಾಸ್)"</p>
<p>
<strong>ಭೂತ ಭೂಗತವಲ್ಲ</strong>
</p>
<p>ಶತಾಯುಷ್ಯಂ ಭವತಿ</p>
<p>ಶತಾಯುಷ್ಮನ್ ಭವ.......</p>
<p>ಹರಕೆ ಹೆಚ್ಚಳದಲ್ಲಿ</p>
<p>ಹಳತಾಗಿ ನಿಂತ ಮನೆ</p>
<p>ಕೈಬೀಸಿ ಕರೆದಾಗ</p>
<p>ಹುದುಗಿಟ್ಟ ನೆನಪುಗಳ</p>
<p>ಇರುಳು ಬಾವಲಿ ಬಿಚ್ಚಿ</p>
<p>ಕಪ್ಪು ರೆಕ್ಕೆಯ ಹರಡಿ</p>
<p>ಸದ್ದು ಮಾಡದೆ ಹಾರಿ</p>
<p>ಸುರುಳಿ ಸುತ್ತುತ ಬಂದು</p>
<p><em>ಅಮೆರಿಕನ್ನಡದ ಕವನಗಳು/೧೦ಂ</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೦೧</em><br />ಜೋತು ಬಿದ್ದಿಹ ಜಂತೆ.</p>
<p>ಲಂಗಪಾವುಡ ಸೆರಗು</p>
<p>ತಂಟೆ ತುಂಟಾಟಗಳಲ್ಲಿ</p>
<p>ಹರಯ ತುಂಬುತ ಬಳುಕಿ</p>
<p>ತಿರುಗಣೆಯ ಮಡುವಿನಲಿ</p>
<p>ತಿರಿತಿರುಚಿ ತಿರುಗಿಸಿತು,</p>
<p>ಅಜ್ಜಿ ಅಂದದ್ದುಂಟು</p>
<p>ಅಮ್ಮ ತಿಳಿಸಿದ್ದುಂಟು</p>
<p>'ಗರತಿಯಾಗುತ ಬಾಳು</p>
<p>ನೂರು ಮಕ್ಕಳ ಹಡೆದು</p>
<p>ಕುಲದ ಹೆಸರನು ಬೆಳೆಸು'</p>
<p>ಕಟ್ಟು ಕೋಟಲೆ ನೂರು</p>
<p>ಅಬಲೆ ಬಾಳದು ಚೂರು</p>
<p>ಒಂಟಿ ಹೆಣ್ಣಿನ ಬದುಕು</p>
<p>ಚಿಂದಿಹರುಕಿನ ತುಣುಕು</p>
<p>ಚೀನಿ ಹೆಣ್ಣಿನ ಕಾಲು</p>
<p>ಒದೆಯಲಾರವು ನೋಡು!</p>
<p>ಉಳಿಯಲಾರದ ಹೆಸರು</p>
<p>ಉಳಿಸಬಾರದ ಹೆಸರು</p>
<p>ಹಠದ ಹೆಣ್ಣಿನ ಜೀವ</p>
<p>ಹರಕೆ ಒಗೆದದ್ದುಂಟು.</p>
<p>ಹುಟ್ಟು ಸಾವಿನ ನಡುವೆ</p>
<p>ಅಡಗಿ ಕುಳಿತಿದೆ ಎಂದು</p>
<p>ಬಾಲ್ಯ ಯೌವನ ಮುಪ್ಪು</p>
<p>ಒಪ್ಪು ತಪ್ಪಿನ ಕೊಪ್ಪು</p>
<p>ತಿವಿದು ತಡಕಾಡಿರಲು</p>
<p>ಕಣ್ಣಲಿಣುಕಿತು ಒಂದು</p>
<p>ತೇವದಮೃತ ಬಿಂದು.</p>
<p>ಹಾಡು ಹಸೆಗಳ ಮರೆತು</p>
<p>ಅಡುಗೆ ಬೆಡಗನು ತೊರೆದು</p>
<p>ದೂರ ಕಾವಣದಲ್ಲಿ</p>
<p>ಹೊಸತು ಬದುಕನು ಹುಡುಕಿ</p>
<p>ಮರಳಿ ಮರುಗಿದ್ದೇಕೆ</p>
<p>ಹಸುಳೆ ಹಸೆಮಣೆ ನೆನೆದು?!</p>
<p>ಓಡಿ ಹೋದವರೆಷ್ಟು</p>
<p>ಕೂಡಿ ಕಳೆದವರೆಷ್ಟು</p>
<p>ಸದ್ದು ಗದ್ದಲ ವೆದ್ದು</p>
<p>ಶುದ್ಧಿ ಪಡೆದವರೆಷ್ಟು</p>
<p>ಶುದ್ಧ ನಂಬಿಕೆ ಸತ್ತು</p>
<p>ಮುಳ್ಳು ಬಂಡೆಗಳಿಡಿದು</p>
<p>ಮುಚ್ಚಿ ಮರೆತರೆ ಹಾದಿ</p>
<p>ಎಂದೋ ಹೇಗೋ ಏನೋ</p>
<p>ಮುಳ್ಳಕಂಟಿಯ ಸವರಿ</p>
<p>ಬಂಡೆ ಬಾಗಿಲು ಒಡೆದು</p>
<p>ಒಂಟಿ ಪ್ರಣತಿಯ ಹಚ್ಚಿ</p>
<p>ಹೊಕ್ಕು ಕಂಡಿರೆ ಬೆಚ್ಚಿ</p>
<p>ಕೇಳಿ ಬಂದದ್ದೇನು</p>
<p>ನೂರು ಹರಕೆಯ ಸೊಲ್ಲು</p>
<p>ನೂರು ನೆನಪುಗಳೆಡೆಯ</p>
<p>ಊರಿ ನಿಂತಿರೆ ಕಾಲು</p>
<p>ಒಳಗೆ ಸರಿದದ್ದೇನು</p>
<p>ಹಾವೋ ಚೇಳೋ ಏನೋ</p>
<p>ಭೂತ ಭೂಗತವಲ್ಲ</p>
<p>ನೆನಪಿನಭ್ಯಾಗತನು!</p>
<p><strong><em>_ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ತಿಮ್ಮ - ಮಲ್ಲಿ</strong>
</p>
<p>(ಮಕ್ಕಳ ಪದ)</p>
<p>ಇಲ್ಲಿಯ ಶಾಲೆಯ ಮಕ್ಕಳು ಹಾಡಿಕೊಳ್ಳುವ ಆಟದ ಪದ ಒಂದಿದೆ. ಹುಡುಗ-ಹುಡುಗಿ ಕೈ ತಟ್ಟಿ ಕುಣಿಯುತ್ತ ಪ್ರಶ್ನೆ-ಉತ್ತರ ಹಾಡುವಂಥದ್ದು, ಅದರ ಮೊದಲ<br /><em>ಅಮೆರಿಕನ್ನಡದ ಕವನಗಳು/೧೦೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೦೩</em><br />ನಾಲ್ಕು ಪಂಕ್ತಿಗಳು ಇಂಗ್ಲಿಷಿನಲ್ಲಿ ಹೀಗಿವೆ;</p>
<p>ಖಿheಡಿe's ಚಿ hoಟe iಟಿ ಣhe buಛಿಞeಣ,</p>
<p>ಜeಚಿಡಿ ಐizಚಿ, ಜeಚಿಡಿ ಐizಚಿ,</p>
<p>ಖಿheಡಿe's ಚಿ hoಟe iಟಿ ಣhe buಛಿಞeಣ,</p>
<p>ಜeಚಿಡಿ ಐizಚಿ, ಚಿ hoಟe .</p>
<p>ಖಿheಟಿ ಜಿix iಣ, ಜeಚಿಡಿ ಊeಟಿಡಿಥಿ, ಜeಚಿಡಿ ಊeಟಿಡಿಥಿ,</p>
<p>ಜeಚಿಡಿ ಊeಟಿಡಿಥಿ,</p>
<p>ಖಿheಟಿ ಜಿix iಣ, ಜeಚಿಡಿ ಊeಟಿಡಿಥಿ, ಜeಚಿಡಿ ಊeಟಿಡಿಥಿ,</p>
<p>ಣheಟಿ ಜಿix iಣ...."</p>
<p>-ಇದನ್ನು ಅನುಸರಿಸಿ ಬರೆದ ಪದ.....</p>
<p>'ಒಂದ್ ತೂತೈತೆ ಕೊಡದಾಗೆ ಎಲೆಮಲ್ಲಿ ಎಲೆಮಲ್ಲಿ'</p>
<p>'ಮುಚ್ಚದನ ಅಂಗಿದ್ರೆ ಎಲೆತಿಮ್ಮ ಎಲೆತಿಮ್ಮ'</p>
<p>'ಯಾತ್ರಾಗೇ ಮುಚ್ಲದನ ನನಮಲ್ಲಿ ಎಲೆಮಲ್ಲಿ'</p>
<p>'ಬಿದಿರ್ಕಡ್ಡೀಲದ ಮುಚ್ಚು ನನತಿಮ್ಮ ನನತಿಮ್ಮ'</p>
<p>'ಆಳ್ಕಡ್ಡೀ ಮಾರುದ್ದ ಬಲೆ ಉದ್ದ ನನಮಲ್ಲಿ ನನಮಲ್ಲಿ'</p>
<p>'ಕತ್ತರ್‍ಸು ಕಡ್ಡೀಯ ಎಲೆತಿಮ್ಮ ನನತಿಮ್ಮ'</p>
<p>'ಯಾತ್ರಾಗೇ ಕುಯ್ಲದನ ಎಲೆಮಲ್ಲಿ ನನಮಲ್ಲಿ'</p>
<p>'ಕೊಡ್ಲೀನಾಗ್ ಕತ್ತರ್‍ಸು ನನತಿಮ್ಮ ಮಂಕುತಿಮ್ಮ'</p>
<p>'ಆಳ್‍ಕೊಡ್ಲಿ ಬಲೆಮೊಂಡ ನನಮಲ್ಲಿ ಜಾಣೆಮಲ್ಲಿ'</p>
<p>'ಉಜ್ಜಂಗಾರ್ ಕೊಡ್ಲೀಯ ನನತಿಮ್ಮ ನನತಿಮ್ಮ'</p>
<p>'ಯಾತ್ರಾಗೇ ಉಜ್ಲದನ ನನಮಲ್ಲಿ ಜಾಣೆಮಲ್ಲಿ'</p>
<p>'ಐತಲ್ಲ ಸಾಣೆಕಲ್ಲು ಮಂಕುತಿಮ್ಮ ಮಂಕುತಿಮ್ಮ'</p>
<p>'ಕಲ್‍ಪೂರಾ ಒಣಗೈತೆ ನನಮಲ್ಲಿ ನನಮಲ್ಲಿ'</p>
<p>'ಒದ್ದೆ ಮಾಡಂಗಿದ್ರೆ ನನತಿಮ್ಮ ನನತಿಮ್ಮ'</p>
<p>'ಯಾತ್ರಾಗೆ ಒದ್ದೆಮಾಡ್ಲಿ ನನಮಲ್ಲಿ ಜಾಣೆಮಲ್ಲಿ'</p>
<p>'ನೀರಲ್ದೆ ಇನ್ಯಾತ್ರಲ್ ಮಂಕುತಿಮ್ಮ ಮಂಕುತಿಮ್ಮ'</p>
<p>'ಯಾತ್ರಾಗೇ ನೀರ್ ತರಲಿ ನನಮಲ್ಲಿ ಜಾಣೆಮಲ್ಲಿ'</p>
<p>'ಕೊಡದಾಗೋ ಮಂಕಣ್ಣ... ನನತಿಮ್ಮ ಮಂಕುತಿಮ್ಮ'</p>
<p>'ಒಂದ್ ತೂತೈತೆ ಕೊಡದಾಗೆ...'</p>
<p><strong><em>-ಡಾ. ಎಚ್.ಕೆ. ಚಂದ್ರಶೇಖರ್</em></strong>(ಜಮೈಕಾ ಎಸ್ಟೇಟ್ಸ್, ನ್ಯೂಯಾರ್ಕ್)</p>
<p>
<strong>ಹೂವು ಹೆಣ್ಣು ತಾರೆ</strong>
</p>
<p>ನಾವು ಹೂವಿನ ಬಗ್ಗೆ</p>
<p>ನಾವು ಹೆಣ್ಣಿನ ಬಗ್ಗೆ</p>
<p>ನಾವು ತಾರೆಯ ಬಗ್ಗೆ</p>
<p>ಹಾಡುವುದು ಬೇಡ--</p>
<p>ಅಂತ, ಗೆಳೆಯ,</p>
<p>ನಾವು ಹೇಳುವುದು ಬೇಡ.</p>
<p>ನೆಲದ ಬಸಿರಿನ ಬಿಸಿಗೆ</p>
<p>ಬಿರಿತು, ಒಡಲನೆ ಸೀಳಿ</p>
<p>ಹೊರಬಂದ ಜೀವರಸ</p>
<p>ಟೊಂಗೆ ಟೊಂಗೆ ತುದಿಗೆ</p>
<p>ಕಾರಂಜಿಯಾಗಿ ಅರಳುವ ಹೂವು</p>
<p>ಕಾಯಾಗಿ ಹಣ್ಣಾಗಿ ಮತ್ತೆ ಬೀಜವಾಗಿ</p>
<p>ನೂರು ಹೂವಿಗೆ ಉಸಿರು ಕೊಡುವ ಹೂವು.</p>
<p>ಒಡಲ ನೆತ್ತರವನ್ನು ಕಣ್ಣಲ್ಲಿ ಚಿಮುಕಿಸಿ</p>
<p>ಹೀಗೇ ಬದುಕಬೇಕು ನಾವು - ನೀವು.</p>
<p>ಅದಕ್ಕೇ, ಗೆಳೆಯ,</p>
<p>ನಾವು ಹೂವಿನ ಬಗ್ಗೆ ಹಾಡುವುದು ಬೇಡ</p>
<p>ಅಂತ ಹೇಳುವುದು ಬೇಡ.</p>
<p>ನೂರು ಪೀಳಿಗೆಗಳಿಗೆ</p>
<p>ಹಾದಿ ತಾನೇ ಆಗಿ,</p>
<p>ಗಂಡು ಕಾಲಿನ ಕೆಳಗೆ</p>
<p>ಸಿಕ್ಕು ಹೆಣವಾದರೂ</p>
<p>ಜೀವನದಿಯಾಗಿ ಹರಿದವಳು ಹೆಣ್ಣು.</p>
<p>ಅಡಿಯಲ್ಲೊ ಮುಡಿಯಲ್ಲೊ</p>
<p>ಮೆರೆದು ಮಣ್ಣಿಗೆ ಉದುರಿ ಮಣ್ಣಾದರೂ</p>
<p>ನೂರು ಹೂವಿಗೆ ಬೀಜವಾದವಳು ಹೆಣ್ಣು,</p>
<p>ನಮ್ಮ ಹಾಡಿಗೆ ಮೂಡಿಸುವಳು ಕಣ್ಣು.</p>
<p>ಅದಕ್ಕೇ, ಗೆಳೆಯ,</p>
<p><em>ಅಮೆರಿಕನ್ನಡದ ಕವನಗಳು/೧೦೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೦೫</em><br />ನಾವು ಹೆಣ್ಣಿನ ಬಗ್ಗೆ ಹಾಡುವುದು ಬೇಡ</p>
<p>ಅಂತ ಹೇಳುವುದು ಬೇಡ.</p>
<p>ಬದುಕ ಮುತ್ತಿವೆ ಸುತ್ತ</p>
<p>ಸಾವಿರದ ತಾರೆ.</p>
<p>ಚಿಮಿಕಿಸಿವೆ ಎಲ್ಲೆಲ್ಲು</p>
<p>ಜೀವಧಾರೆ,</p>
<p>ನಮ್ಮ ಒಳಗಿನ ಇರುಳು</p>
<p>ಕಳಕೊಂಡು, ಹೊಲಸು ತೊಳಕೊಂಡು</p>
<p>ಬೆಳಕಿನ ಬೀಜವಾಗಿ ನಾನು - ನೀನು</p>
<p>ಬದುಕಿದರೆ ಅರಳದೇ ಇಡಿಯ ಬಾನು?</p>
<p>ನಮಗೆ ಬೆಳಕಿನ ಹಸಿವು ಬೇಡವೇನು?</p>
<p>ಅದಕ್ಕೇ, ಗೆಳೆಯ,</p>
<p>ನಾವು ತಾರೆಯ ಬಗ್ಗೆ ಹಾಡುವುದು ಬೇಡ</p>
<p>ಅಂತ ಹೇಳುವುದು ಬೇಡ.</p>
<p>ಹೂವು ಹೆಣ್ಣಾಗಿ</p>
<p>ಹೆಣ್ಣು ತಾರೆಯಾಗಿ</p>
<p>ತಾರೆ ಹೂವಾಗಿ--</p>
<p>ಮೆರೆವಂಥ ಚೆಲುವ ನಾಡು</p>
<p>ನಮ್ಮ ಹಾಡಿಗೆ ಕನಸಾಗಿ ಕಾಡದೇ ಹೋದರೆ,</p>
<p>ಗೆಳೆಯ,</p>
<p>ಅದು ಎಂಥ ಹಾಡು?</p>
<p>ಅದು ಎಂಥ ಪಾಡು?</p>
<p>
<strong>
<em>-ಚಂದ್ರಶೇಖರ ಪಾಟೀಲ.</em>
</strong>
</p>
<p>
<strong>ಇಂದು</strong>
</p>
<p>ಈ ದಿನವ ನೋಡು!</p>
<p>ಇದೆ ಜೀವನ, ಇದೆ ಜೀವನದ ಜೀವ!</p>
<p>ನಿನ್ನೆ - ಚೆಲ್ಲಿದ ಹಾಲು;</p>
<p>ನಾಳೆ - ಕಾಣದ ಜಾಳು;</p>
<p>"ಇಂದು" - ಸುಂದರ ಸತ್ಯ</p>
<p>ಸುಮಧುರ ನಿತ್ಯ!</p>
<p>ಹಿಂದಿರುಗಿ ನೋಡದಿರು</p>
<p>ಜೀವನದ ಹಾದಿಯಲಿ-</p>
<p>ಆಗಿದ್ದು ಆಗಿಹೋಯ್ತು!</p>
<p>ನೊಂದು, ನಲುಗದಿರು</p>
<p>ನೆನೆ ನೆನೆದು ನೆನ್ನೆಯನು;</p>
<p>ಅಳಿಸ ಲಾರೆಯೋ ನೀನು</p>
<p>ಮೆಟ್ಟಿರುವ ಹಾದಿಯನು.</p>
<p>ನಾಳೆ ಏನಾಗುವುದೋ</p>
<p>ದೇವನೊಬ್ಬನೇ ಬಲ್ಲ;</p>
<p>ಆಗುವುದು ಏನೋ ಎಂತೋ</p>
<p>ಹೆದರಿ, ಬೆದರದಿರು</p>
<p>ಕಲ್ಪಿಸುತ ನಾಳೆಯನು;</p>
<p>ಈಜಲಾರೆಯೋ ನೀನು</p>
<p>ಕಾಣದಿಹ ಕಾಲುವೆಯನು.</p>
<p>ಈ ದಿನವ ನೋಡು!</p>
<p>ಇದೆ ಜೀವನ ಇದೆ ಜೀವನದ ಜೀವ!</p>
<p>*ಇಂದು* - ಇಲ್ಲಿದೆ ನೋಡು;</p>
<p>ಸವಿ ನೀನು ಪ್ರತಿ ನಿಮಿಷ;</p>
<p>ಆಗಸವೇ ನಿನಗೆ ಮಿತಿ!</p>
<p>ಪ್ರಕೃತಿ ಮಾತೆಯ ಮಡಿಲು,</p>
<p>ಸ್ನೇಹ ಪ್ರೇಮದ ಕಡಲು,</p>
<p>"ಇಂದು"- 'ಜೀವನದ ಜೀವ'</p>
<p>ಕೃತಜ್ಞಳು ನಾನಿದಕೆ ದೇವ.</p>
<p><strong><em>_ಚಂಚಲಾ ದಾಸ್,</em></strong>(ಹರ್‍ಕ್ಯುಲಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಕಲಕಿದ ನೀರು</strong>
</p>
<p>ಸುಡುವ ಸೂರ್ಯನು ಪಡುವಣದಿ ರಕ್ತ ಕಾರುತಲಿದ್ದ.</p>
<p>ದಾಸವಾಳದ ಕಂಟಿ ಹುಬ್ಬು ಹಾರಿಸುತಲಿತ್ತು.</p>
<p><em>ಅಮೆರಿಕನ್ನಡದ ಕವನಗಳು/೧೦೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೦೭</em><br />ಕೊಳದ ನೀರು ಮಾತ್ರ ನಿರ್ಲಿಪ್ತವಾಗಿತ್ತು.</p>
<p>ದಡದ ಬಂಡೆಗಲ್ಲಿನ ಮೇಲೆ</p>
<p>ಏಕಾಂಗಿಯಾಗಿ</p>
<p>ರುದ್ರ ಮೌನದಲಿ ನಾನಿದ್ದೆ.</p>
<p>ವಿಮಾನದ ಶಬ್ದ ದೂರದಿಂದ ಕೇಳಿ ಬರುತ್ತಿತ್ತು.</p>
<p>ಅದರಲ್ಲೆ,</p>
<p>ಹಾಳುಬಿದ್ದ ಪಟ್ಟಣದ ಬೀದಿ ನಾಯಿಗಳ ಕೂಗು,</p>
<p>ಕತ್ತಲೆಯ ಚಳಿಭಾವ,</p>
<p>ಮಧ್ಯಪ್ರಾಚ್ಯದ ನೆಲಬಿರಿವ ಆಘಾತದ ಅಲೆಗಳು,</p>
<p>ಸತ್ತ ವಿಯಟ್ ತಾಯಂದಿರ ಬಸಿರಿನುಸುರು</p>
<p>ದಿಕ್ಕೇಡಿಗಳ ತಾಯ್ನೆಲದ ನೆನಪಿನಳು,</p>
<p>ಪೆಣತಿನಿಗಳ ಚೀತ್ಕಾರ,</p>
<p>ಅಫಘನರ ಆಕ್ರೋಶ,</p>
<p>ಹೈಟಿ ಫಿಲಿಫಿನರ ಹಸಿ ಜಯಕಾರ</p>
<p>ಎಲ್ಲವನ್ನೂ ಬಗೆಯುತಲಿದ್ದೆ.</p>
<p>ಹಾಳು ವಿಮಾನಗಳು ಹಾರುತ್ತಲೇ ಉರುಳಿ ಬೀಳುತ್ತವೆ.</p>
<p>ಶಾಂತಿಯ ಕನಸಿನಾಸೆಗೆ ಕತ್ತಿಯಾಟ, ಶಸ್ತ್ರಗಳ ಮಾರಾಟ.</p>
<p>ಯಾರದೋ ಔದಾರ್ಯದಲಿ ಬದುಕಿರುವ ರಾಷ್ಟ್ರಗಳಿಗೆ</p>
<p>ದುರಭಿಮಾನದ ರಕ್ತರುಚಿ.</p>
<p>ಸೌಭದ್ರ್ಯ ಭಾವದ ಬೇರಿನಲಿ ಹುಳಗಳಾಟ.</p>
<p>ದಂಡನೀತಿಯ ಪಡುವ ಮೂಡಣ ಪುಂಡರು</p>
<p>ಬೃಹತ್ ಶಕ್ತಿಗಳೆಂಬ ಒಣ ಭಾವದಲಿ</p>
<p>ಮೆಯ್ಯ ಸೊಕ್ಕಿಗೆ ಮನವ ಬಲಿ ಕೊಡುವ ಧೀರರು.</p>
<p>ಸಂಕೀರ್ಣ ಮನಸ್ಸಿನ ಪ್ರೇರಣೆ ಪ್ರವೃತ್ತಿಗಳು</p>
<p>ವಿದೇಶ ನೀತಿಯ ರೂಪಕಗಳು.</p>
<p>ಹುಂಜಗಳ ಕಾಲಿಗೆ ಕತ್ತಿ.</p>
<p>ಮೂರನೆಯ ಕೈಗೆ ದೊಣ್ಣೆ,</p>
<p>ಕೋಳಿಯಾಟದ ಕೊನೆಗೆ ರಕ್ತದೋಕುಳಿಯಾಟ,</p>
<p>ಮನೋಭೂತಕ್ಕೆ ಮೂರನೆಯ ತಲೆ ಬಲಿ.</p>
<p>ಮೇಲಿನಿಂದ ಹುಡುಗಿಯೊಂದು ಕಲ್ಲೆಸೆದಳೆಂದು ಕಾಣುತ್ತದೆ-</p>
<p>ನೀರು ಸಿಡಿಯಿತು;</p>
<p>ಕಲಕಿದ ನೀರಿನಲ್ಲಿ ನನ್ನ ಮುಖ ವಿಕಾರವಾಗಿ ಕಾಣುತ್ತಿತ್ತು.</p>
<p><strong><em>-ವಿಶ್ವೇಶ್ವರ ದೀಕ್ಷಿತ</em></strong>(ಎಲ್ ಮಾಂಟೆ, ಕ್ಯಾಲಿಫೋರ್ನಿಯಾ)</p>
<p>
<strong>ಬರಲಿ ಅಮೆರಿಕನ್ನಡ !</strong>
</p>
<p>"ಯುಗ-ಯುಗಾದಿ ಕಳೆದರೂ ಬರಲಿ ಅಮೆರಿಕನ್ನಡ!</p>
<p>ಕನ್ನಡಿಗರ ಮನೆಮನೆಗೂ ತರಲಿ ನುಡಿಯ ಸೌರಭ!!</p>
<p>ಇರಲಿ ಬೆಳಸಿ ಅಭಿಮಾನ ಕನ್ನಡಿಗರ ಮನ-ಮನದಲಿ!"</p>
<p>ಸಂಭ್ರಮದಿ ಎದುರು ನೋಡುವೆ ಆ ನಿನ್ನ ಬರವನು</p>
<p>ಸಾಹಿತ್ಯ ರಸಿಕರಿಗಂತು ನೀನೊಂದು ರಸದೌತಣ!</p>
<p>ಬಗೆಬಗೆಯ ಬರಹಗಳ ಕಡಲು</p>
<p>ಕತೆ ಕವನ ಕಾದಂಬರಿಯಲಿ ಮಿಂದು ಆನಂದಿಸುವೆ, ಬಾ</p>
<p>ಬಾ ಎನ್ನ ಮನೆಗೆ ತಡ ಮಡದೆ.</p>
<p>ತಡ ಮಾಡದೆ ಬಾ ಮನೆಗೆ ಕಾಯುತಲಿರುವರು ಎಲ್ಲಾ.</p>
<p>ಎದುರು ನೋಡುವೆ ನಿನ್ನ ಬರವನ್ನು ಭಾರತದ ಪತ್ರದಂತೆ.</p>
<p>ಕೊಂಡೊಯ್ಯುವೆ ನೀ ಒಡನೆ ಭಾರತಕೆ. ನಿನ್ನ ಓದುತ್ತಿರಲು</p>
<p>ಮರೆಯುವೆನು ನಿನ್ನೊಡನೆ ಈ ಜೀವನದ ಜಂಜಾಟ.</p>
<p>ಜಾರುತಿರುವ ಕನ್ನಡಕೆ ಇಲ್ಲಿ ಜರಿಯ ಲಂಗವ ತೊಡಿಸಿ</p>
<p>ಮೆರಸುತಿರುವೆ;</p>
<p>ಮರೆಯುತಿರುವ ಅಮೆರಿಕನ್ನಡಿಗರಿಗೆ ಕನ್ನಡದ ನೆನಪುಳಿಸಿ</p>
<p>ನಿಲಿಸುತಿರುವೆ;</p>
<p>ಕಲಿಸುತಿರುವೆ ಕಂದಮ್ಮಗಳಿಗೂ ಸವಿಗನ್ನಡದ ಪಾಠ ಬಳಸಿ</p>
<p>ಒಲಿಸುತಿರುವೆ-</p>
<p>ಸ್ಫೂರ್ತಿದಾಯಕವಾಗಿ ಇರುವೆ ನಮ್ಮೆಲ್ಲರಿಗೆ!</p>
<p>ನೀ ಬರುವ ರೀತಿ ನಮಗೆಲ್ಲಾ ಬಲು ಪ್ರೀತಿ;</p>
<p>ನೀ ಬಂದೆಯಾ, ಬಾ ಆದಿ-ಶಂಕರನಂತೆ!</p>
<p>ಎತ್ತಿ ಹಿಡಿದೆ ಕನ್ನಡದ ಪತಾಕೆಯನ್ನು ಮತ್ತೆ ಬೀಳದಂತೆ!</p>
<p>ನೀ ನೆಡುತ್ತಿರುವೆ ಕನ್ನಡದ ಸಸಿಯನ್ನು ಅಮೆರಿಕದ ಮೂಲೆಮೂಲೆಯಲ್ಲೂ;</p>
<p>ವೃಕ್ಷವಾಗಿ ತಂಪ ನೀಡಲಿ ಕನ್ನಡದ ಕುಲಕೋಟಿಗೆ!</p>
<p><em>ಅಮೆರಿಕನ್ನಡದ ಕವನಗಳು/೧೦೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೦೯</em><br />ಕನ್ನಡ ಬಾಳಲಿ, ಕನ್ನಡ ಬೆಳಗಲಿ, ಕನ್ನಡ ಕುಣಿದಾಡಲಿ ಎಲ್ಲೆಲ್ಲೂ,</p>
<p>ಎಂದೆಂದಿಗೂ ಚಿರಋಣಿಗಳು ಈ ನಿನ್ನ ಸಾಹಸಕ್ಕೆ.</p>
<p>"ಯುಗ-ಯುಗಾದಿ ಕಳೆದರೂ ಬರಲಿ ಅಮೆರಿಕನ್ನಡ!</p>
<p>ಕನ್ನಡಿಗರ ಮನೆಮನೆಗೂ ತರಲಿ ನುಡಿಯ ಸೌರಭ!!"</p>
<p><strong><em>-ಅನಸೂಯಾ ರಾವ್</em></strong>(ರಿಡ್ಲೆ ಪಾರ್ಕ್, ಪೆನ್ಸಿಲ್ವೇನಿಯಾ)</p>
<p>
<strong>ನಾಸ್ತಿಕ</strong>
</p>
<p>ಗಸಿಗಟ್ಟಿದ ಧೂರ್ತ ಕತ್ತಲೆ</p>
<p>ಸ್ಖಲಿಸುವ ಖಿನ್ನ ಚಿಂತೆಗಳು</p>
<p>ಸಿಡಿ ಜೋಳದಂತೆ ಫಟಿಸುತ್ತ</p>
<p>ಕಾಡುತ್ತವೆ.</p>
<p>ಮನದಾಳದಲ್ಲಿ, ಗುಂಡಿಗೆಯ</p>
<p>ಮೂಲೆ-ಮೂಲೆಗಳಲ್ಲಿ</p>
<p>ದುಮ-ದುಮ ಕುಣಿಯುತ್ತವೆ.</p>
<p>ಕರುಳಿನುದ್ದಕ್ಕೂ ಕಿತ್ತರೂ ಬದಲಾರದಂಥ</p>
<p>ಕಪ್ಪು ಶಾಯಿ ಬಳಿದಂತೆ</p>
<p>ಗ್ರಹಣ ಹಿಡಿದಂತೆ</p>
<p>ಹೆಪ್ಪುಗಟ್ಟಿದ ಚಿಂತೆಗಳು-</p>
<p>ನರ ನರಗಳನ್ನೆಲ್ಲಾ ಕೀಳುತ್ತವೆ.</p>
<p>ಮೆದುಳಿನ ಜೀವಕರಣಗಳ</p>
<p>ಸೀಳಿ</p>
<p>ಏಡಿಗಂತಿಯಂತೆ ಹರಡಿ</p>
<p>ಆಮ್ಲಜನಕಕ್ಕೆ ಕಾತರಿಸುವ</p>
<p>ಪರದಾಡುವ</p>
<p>ರಕ್ತಹೀನ ರೋಗಿಯಂತೆ</p>
<p>ಬದುಕಿನ ಉಸಿರಿಗಾಗಿ</p>
<p>ಚಡಪಡಿಸುವಂತೆ ಮಾಡುತ್ತವೆ.</p>
<p>ಇಷ್ಟು ದಿನ-</p>
<p>ಕಾಮು, ಕಾಫ್ಕ, ಸಾತ್ರ್ರೆ</p>
<p>ಇವರ ನಾಮ ಜಪಿಸುತ್ತ</p>
<p>ಮನದ ಕಡಿವಾಣಗಳ</p>
<p>ಕಿತ್ತೊಗೆದು</p>
<p>ಬದುಕಿಗೆ ಅರ್ಥವಿಲ್ಲ</p>
<p>ಆಕಾರವಿಲ್ಲ</p>
<p>ತಳವಿಲ್ಲ</p>
<p>ಎಂದು ಗೊಂದಲಿಸಿದವನ</p>
<p>ನಿರ್ವೀರ್ಯ ಮನದಲ್ಲಿ</p>
<p>ಬದುಕಿಗೆ ರೂಪುಕೊಡುವ ಆಸೆ</p>
<p>'ದೇವರನಾಮ' ಜಪಿಸುವ ಬಯಕೆ.</p>
<p><strong><em>-ಕೆ. ಎನ್ ಮೂರ್ತಿ</em></strong>(ಗೋಲ್ಡ್‍ಸ್ ಬರೋ, ನಾರ್ತ್ ಕೆರೊಲಿನಾ)</p>
<p>
<strong>ಹೆಣ್ಣಾಗಿ ಉಳಿಯುತ್ತೇನೆ</strong>
</p>
<p>ಮಕ್ಕಳಿಲ್ಲದವರ ಮನೆಯಲ್ಲಿ ಹಕ್ಕಿಗೊಂದು ಸ್ನಾನದ ತೊಟ್ಟಿ</p>
<p>ಬೆಕ್ಕಿಗೂ ಒಂದು ನೀರಿನ ತಟ್ಟೆ</p>
<p>ಅಕ್ಕರೆಯು ಉಕ್ಕಿದರೆ ಬಗಲಲ್ಲಿ ಕುನ್ನಿಮರಿ</p>
<p>ಒಳಗೆ ಗೋಡೆಗಳಲ್ಲಿ ಸ್ಯಾಲ್ವಡೋರ್ ಡಾಲೀ, ವ್ಯಾಸರೀಲಿ</p>
<p>ಗೂಡುಮಾಡುಗಳಲ್ಲಿ ಸಾರ್‍ರ್ತ್, ಷೇಕ್ಸ್‍ಪಿಯರ್ , ಷಾ</p>
<p>ರನ್ನ ಜನ್ನರೂ ಸೇರಿ ಮೆದುಳೊಳಗೆ ಗಲಿಬಿಲಿ, ಸೊಕ್ಕಿನ ಕಚಗುಳಿ</p>
<p>ಧೂಳು ಕಸವಿಲ್ಲ, ಗೋಡೆ ಕಪಾಟಿನಲ್ಲೆಲ್ಲ</p>
<p>ಇಟ್ಟದ್ದು ಅಲುಗುವುದೇ ಇಲ್ಲ!</p>
<p>ಸ್ನಾನದ ಕೊಠಡಿಯ ಥಳಥಳದಲ್ಲಿ ಕನ್ನಡಿಗೂ ನಾಚಿಕೆ</p>
<p>ಸಿಂಕು, ಕೆಮ್ಮೋಡಗಳು ಒದ್ದೆ ಆದಾವೆ, ಛೀ ಹೇಸಿಗೆ!</p>
<p>ಮೂಲೆ ಮೂಲೆಗೂ ಹೂದಾನಿ, ಹೊಸಹೂವು, ಹಸುರು;</p>
<p>ಹೆಸರು ಕೇಳಿದ್ದಿಲ್ಲ, ಕೇಳಿದ್ದರೂ ನೆನಪಿನಲ್ಲುಳಿಯುವುದಲ್ಲ</p>
<p>ಅಚ್ಚುಕಟ್ಟಿನ ಬದುಕು</p>
<p>ಕರುಬುವರ ಕಣ್ಣಲ್ಲಿ ಒತ್ತು ಉಸುಕು.</p>
<p>....ನಾನು, ನನ್ನ ಕಣ್ಣಿನ ಗೊಂಬೆ</p>
<p>ಚೆಲುವು ಚಕ್ಕಂದವಾಡಿ, ನಕ್ಕು ನಗಿಸಿ ನಲಿದು</p>
<p><em>ಅಮೆರಿಕನ್ನಡದ ಕವನಗಳು/೧೧೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೧೧</em><br />ಇಂದ್ರಭೋಗವ ಉಂಡು, ಸುಖದ ಸುಪ್ಪತ್ತಿಗೆಯಲೊರಗಿ</p>
<p>ಕನಸು ಕಾಣುವುದುಂಟು....</p>
<p>ಕಂಡ ಕನಸಿನ ತುಂಬ ತುಂಟಮಕ್ಕಳ ಗುಲ್ಲು</p>
<p>ತಂಟೆ ಗದ್ದಲ ಗೋಳು</p>
<p>ರಚ್ಛೆ ರಾವಡಿ ಹಾಳು!</p>
<p>ದುಂಡುಗೆನ್ನೆಗಳುಂಟು, ಮುದ್ದು ಜೊಲ್ಲಿನ ಅಂಟು</p>
<p>ಮನೆಗೆ ಬಂದಿರಬೇಕು ಮಲ್ಲಿಕಾಫರ ಅಂತೂ!</p>
<p>"ಅತ್ತರೆ ಅಳಲವ್ವ ಈ ಕೂಸು ನಮಗಿರಲಿ</p>
<p>ಕೆಟ್ಟರೇಽಽ ಕೆಡಲಿ ಮನೆಗೆಲಸಾಽಽ"</p>
<p>ಯಾರೋ ಅಣಕಿಸುತ್ತಾರೆ, ಕುಹಕವಾಡುತ್ತಾರೆ, ದೃಷ್ಟಿ ನೀವಳಿಸುತ್ತಾಽ</p>
<p>ಕನಿಕರದ ಕೊಳದಲ್ಲಿ ಅದ್ದಿ ಮುಳುಗಿಸುತ್ತಾರೆ.</p>
<p>ಎಳನೀರ ತಿಳಿಯಲ್ಲಿ ಅಂಗಾಲ ತೊಳೆಯುತ್ತಾರೆ</p>
<p>"ಮಕ್ಕಳಿರಲವಾಽಽ ಮನೆತುಂಬಾಽಽ"</p>
<p>ಪ್ರೀತಿ ಹರಸುತ್ತಾರೆ, ತಲೆಮಾರನ್ನುಳಿಸಿ ಬೆಳೆಸುತ್ತಾರೆ</p>
<p>ತಮ್ಮತನಕ್ಕೊಂದು ಚಿರಂಜೀವಿ ಪಟ್ಟ ಕಟ್ಟುತಾರೆ.</p>
<p>ಈ ಸಂಭ್ರಮದ ಸಡಗರದಲ್ಲಿ</p>
<p>ಒಂಟಿತನ ಕಾಡಿ, ಕತ್ತಲೆಯ ಕೊಳದಲ್ಲಿ ಕನಸುಗಣ್ಣಿನ ಕೋಡಿ!</p>
<p>ಬಿಟ್ಟ ಕಣ್ಣುಗಳೊಡನೆ ವಾಸ್ತವ್ಯ ಎಚ್ಚೆತ್ತು</p>
<p>ಜನಾಂಗ ಹೆರುವ ಜವಾಬ್ದಾರಿ ಸಧ್ಯ ನನಗಿಲ್ಲ ಎಂದು</p>
<p>ಬಸಿರಾದ ಭೂತಾಯಿಗೆ ವಂಕಿಕುಬುಸವ ಮಾಡಿ</p>
<p>ನೆಮ್ಮದಿಯ ನೀಳವಾದುಸಿರು ಎಳೆಯುತ್ತೇನೆ,</p>
<p>ಎಳೆನಗೆಯ ಸುಳಿಯಲ್ಲಿ ಹೊಸದಿನವ ಕಾಣುತ್ತೇನೆ;</p>
<p>ಮಗು, ಮನೆತನಕ್ಕೂ ಮಿಕ್ಕುಳಿದ ಬದುಕಿಗೆ ಕೈ ನೀಡುತ್ತೇನೆ.</p>
<p>ಅತ್ತು ಅಲವತ್ತು ಕೊಳ್ಳದೆಯೇ ಹೆಣ್ಣಾಗಿ ಉಳಿಯುತ್ತೇನೆ.</p>
<p><strong><em>_ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಅಮೆರಿಕನ್ನಡಿತಿಯ ಆಸೆಯ ಲಿಸ್ಟು</strong>
</p>
<p>ಕರ್ನಾಟಕದಿಂದ ಅಮೇರಿಕೆಗೆ ಬಂದೆ ವಲಸೆ</p>
<p>ಹಿಂದೆ ಹತ್ತು ನೆನಪುಗಳು, ಮುಂದೆ ಮೂವತ್ತು ಆಸೆ</p>
<p>ಕನ್ನಾಡಿನಲಿ ಬೇರು ಬಿಟ್ಟ ಗಿಡಕ್ಕೆ ಇಲ್ಲೆರಡು ಹೂವರಳಿಸುವ ಆಸೆ</p>
<p>ಮಲ್ಲಿಗೆಯ ನೆನೆಯುತ್ತ ಉಚಿಡಿಜeಟಿiಚಿ Peಡಿಜಿume ಧರಿಸುವಾಸೆ</p>
<p>ಅಮೇರಿಕೆಯಲ್ಲಿ ಬೆಳೆದ ಬಟಾಣಿಗೆ ಕನ್ನಡದ ಒಗ್ಗರಣೆ ಕೊಡುವಾಸೆ</p>
<p>ದೋಸೆ ತಿಂದ ನಾಲಗೆಗೆ Pizzಚಿ ದ ಪ್ರತಿಯಾಸೆ</p>
<p>ಕನ್ನಡದ ಬೆವರಿಳಿಸಿ ಅಮೇರಿಕೆಯಲ್ಲಿ ಆoಟಟಚಿಡಿ ಗಳಿಸುವಾಸೆ</p>
<p>ಆ ಆoಟಟಚಿಡಿ ಇಗೆ ಸೀರೆ ಕೊಂಡು ಅಕ್ಕನಿಗೆ ಕಳಿಸುವಾಸೆ</p>
<p>ಜರತಾರಿ ಸೀರೆಯುಡಲಿಕ್ಕೆ ಕನ್ನಡ ಕೂಟ, ಹಬ್ಬಗಳ ಆಸೆ</p>
<p>ಕೆಲಸದ ನೆಪದಲ್ಲಿ ಡೌಲಿಂದ Pಚಿಟಿಣ ತೊಡುವಾಸೆ</p>
<p>ಹೆಂಡತಿಗೆ ಅಮೇರಿಕೆಯಲ್ಲಿ ಹೊಸ ಸ್ವಾತಂತ್ರ್ಯ ಸರಿಸಮಾನತೆಯಾಸೆ</p>
<p>ಅಮೇರಿಕೆಗೆ ಮೊದಲೆ ಬಂದ ಗಂಡನಿಗೆ ಬಂತು ಹೊಸ ಮೀಸೆ</p>
<p>ಕರ್ನಾಟಕದಲ್ಲಿ ನಾ ಕಲಿತೆ ಚನ್ನಾಗಿ ಇಂಗ್ಲೀಷು ಭಾಷೆ</p>
<p>ಅಮೇರಿಕೆಯಲ್ಲಿ ಬೆಳೆಯುವೆನ್ನ ಕಂದನಿಗೆ ಕನ್ನಡ ಕಲಿಸುವಾಸೆ</p>
<p>ಪೂರ್ವಿ ರಾಗ, ರೂಪಕ ತಾಳ, ಭರತನಾಟ್ಯ ತಾಯಿಗೆ ಆಸೆ</p>
<p>ಖoಛಿಞ ಚಿಟಿಜ ಖoಟಟ ಗೀತಕ್ಕೆ ಕುಣಿಯಲು ಮಗಳಿಗೆ ಆಸೆ</p>
<p>ಕರ್ನಾಟಕದಿಂದ ಮುದ್ದಾದ ಸೊಸೆಯ ತರಲು ತಂದೆಗೆ ಆಸೆ</p>
<p>ಮುದ್ದು, ಅಪ್ಪುಗೆ ಸುಲಭದಲಿ ಸುರಿವ ಂmeಡಿiಛಿಚಿಟಿ</p>
<p>ಹೆಣ್ಣು ಮಗನಿಗಾಸೆ</p>
<p>ಕರ್ನಾಟಕದ ದೇವರ ಪಟಕ್ಕೆ ಂzಚಿಟeಚಿ ಹೂವೇರಿಸುವ ಸದಾಸೆ</p>
<p>'ಭಾಗ್ಯಾದ ಲಕ್ಷ್ಮಿಬಾರಮ್ಮ, ಆoಟಟಚಿಡಿ ತಾರಮ್ಮ' ಎಂಬ</p>
<p>ದಿನನಿತ್ಯದಾಸೆ</p>
<p><strong><em>-ವಿಮಲಾ ಚನ್ನಬಸಪ್ಪ</em></strong>(ಅಲೆಕ್ಸಾಂಡ್ರಿಯಾ, ವರ್ಜಿನಿಯಾ)</p>
<p>
<strong>ನ್ಯೂಯಾರ್ಕ್</strong>
</p>
<p>ತೊಟ್ಟಿಕ್ಕಿತಿಲ್ಲೊಮ್ಮೆ ನನ್ನ ಬಯಕೆಯ ರೇತದಣು</p>
<p>ಜಳಕ್ಕನೆ ಜಗುಳಿ.</p>
<p>ಆ ಅಭಾವಿತ ಬೀಜರೋಪಣವೆ ಚಿಗಿತೆದ್ದು</p>
<p>ನೆಗೆದು ಮುಗಿಲಿಗೆ ಅಡರಿ ಅಡ್ಡೈಸಿ ಮೆರೆದಿಹುದು</p>
<p>ಸಹಸ್ರಶೀರ್ಷಗಳ ಶತಸಹಸ್ರಾಕ್ಷಗಳ ರಾಕ್ಷಸೋದ್ಧತ ದರ್ಪ</p>
<p>ನಾ ಕಟ್ಟಿದೆನೆ ಇದ? ಕೈಕೊಸರಿಕೊಂಡೆದ್ದು</p>
<p><em>ಅಮೆರಿಕನ್ನಡದ ಕವನಗಳು/೧೧೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೧೩</em><br />ತನ್ನ ತಾನೇ ಕಟ್ಟಿಕೊಡಿತೇ ವ್ಯೂಹಿಸಿದ</p>
<p>ಈ ಕಾರ್ತವೀರ್ಯ ಕೃತಿ?</p>
<p>ಧರೆಯ ಹಿಂದೆಳೆತ ಲೆಕ್ಕಿಸದೆ ಭುಜಬಲವುಬ್ಬಿ</p>
<p>ಭೂಗರ್ಭದಿಂದ ಎಬ್ಬಿಸಿದೆ ಪರ್ವತಭಾರ.</p>
<p>ಗರ್ವಿತ ಅಹಂಭಾವದಲಿ ಎತ್ತಿ ಒಟ್ಟೊಟ್ಟಿ</p>
<p>ಸ್ತಂಭಿಸಿದೆ ಲೋಹಪಾಷಾಣದೀ ಶಿಖರಗಳ.</p>
<p>ನೆರೆದು ವಿಜೃಂಭಿಸಿದೆ ಗಿರಗಹ್ವರಪ್ರಾಯದೀ</p>
<p>ಕಳೇವರದ ಅವಯವದ ಸಮುದಾಯದಲಿ</p>
<p>ಸಂಭ್ರಮದ ಸಂಸಾರ.</p>
<p>ಹುಟ್ಟು ಕೊಟ್ಟವನನ್ನೆ ಎದೆಮೆಟ್ಟುತಿದೆ ಇಂದು</p>
<p>ಈ ಬೃಹದ್ಭೂಭಾರ : ಅಡಿಗಲೆವ ಲಘು ನಾನು.</p>
<p>ನಾನಿತ್ತ ನಾಡಿಗತಿಯಲೆ ನನ್ನ ತೇಲಿಸಿದೆ</p>
<p>ಇದರ ರುಧಿರಾಭಿಸರಣದಿ ರಕ್ತದಣು ನಾನು.</p>
<p>ಜಠರದೊಲು ತಬ್ಬಿ ದುರ್ಧರವಾಗಿ ಮಿದ್ದುತಿದೆ</p>
<p>ಗರ್ಭವಾಸಕೆ ಮರಳಿ ಸಿಕ್ಕೊಡಲ ಮಗು ನಾನು.</p>
<p>
<strong>
<em>-ಗಂಗಾಧರ ಚಿತ್ತಾಲ</em>
</strong>
</p>
<p>

</p>
<p>
<strong>ತೃಪ್ತ</strong>
</p>
<p>ನಿನ್ನೊಲವು</p>
<p>ಮಾನ್ಸೂನ್ ಮಂದಮಾರುತ</p>
<p>ಅದನ್ನು ಲಪಟಾಯಿಸಿ</p>
<p>ನಿನ್ನ-</p>
<p>ಹೃದಯ ಬಂದೀಖಾನೆಯ</p>
<p>ಕಳ್ಳನಾಗಿ</p>
<p>ಸರಳುಗಳನೆಣಿಸುವ ತವಕ.</p>
<p>ಮಾಗಿ ಸಂಜೆಗತ್ತಲಿನ</p>
<p>ಮಿನುಗು ಚುಕ್ಕಿಗಳ</p>
<p>ಹಿಡಿದು-</p>
<p>ನಿನ್ನ ತುರುಬಿಗೆ ಮುಡಿಸುವಾಸೆ.</p>
<p>ಹೊನ್ನೆ ನಗೆ ತುಳುಕಿಸಿ</p>
<p>ದಿನವೂ-</p>
<p>ನನ್ನ ಮನೆ ಮುಂದೆ</p>
<p>ನೀನು</p>
<p>ಬೆಳ್ಳಿ ತಿಂಗಳ ಬೆಳಕು.</p>
<p>ಆಗೊಮ್ಮೆ - ಒಮ್ಮೊಮ್ಮೆ</p>
<p>ನೀನತ್ತಾಗ</p>
<p>ಕಣ ಪೊರೆ ನೀರು</p>
<p>ಇಬ್ಬನಿ ಮುತ್ತು</p>
<p>ತೋರು ಬೆರಳಿಂದ</p>
<p>ಅದನೊರಸುವಾಸೆ.</p>
<p>ಇಗೋ ಇಲ್ಲಿ</p>
<p>ಚೈತ್ರದುರಿಬಿಸಿಲಲ್ಲಿ</p>
<p>ಕಾದಿರುವೆ ನಿನಗಾಗಿ</p>
<p>ಬರುವೆಯಾ ಮತ್ತೆ</p>
<p>ಶ್ರಾವಣದ ಗಾಳಿ</p>
<p>ಪಿಸುಗುಟ್ಟಿದಂತೆ.</p>
<p>ಏಕೋ - ಏನೋ</p>
<p>ನೀ ಬರಲಾರೆ ಎಂದುಕೊಂಡಾಗ</p>
<p>ನೂರು ದುಃಖದಾಗರ</p>
<p>ನನ್ನ ಎದೆಗೂಡು.</p>
<p>ಹೋಗಲಿ ಬಿಡು-</p>
<p>ನಿನ್ನ ನೆನಪಿನಂಗಡಿಯ</p>
<p>ಒಂದು ಗುಜರಿ ವಸ್ತು</p>
<p>ವಾದರೂ ಸಾಕು</p>
<p>ತೃಪ್ತ ನಾನು.</p>
<p><strong><em>-ಡಾ| ಕೆ.ಎನ್ ಮೂರ್ತಿ</em></strong>(ಗೋಲ್ಡ್‍ಸ್‍ಬರೋ, ನಾರ್ತ್ ಕೆರೋಲಿನಾ)</p>
<p>
<strong>ಹಾಡಲಾರೆ ಹಾರಲಾರೆ</strong>
</p>
<p>ದೂರ ದೂರ ತವರು ತೆರಳಿ</p>
<p>ಹಾರಿ ಬಂದೆನಿಲ್ಲಿಗೆ</p>
<p><em>ಅಮೆರಿಕನ್ನಡದ ಕವನಗಳು/೧೧೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೧೫</em><br />ಬಯಲು ತುಂಬಾ ಬಯಲು ಕಂಡು</p>
<p>ಬಾಯಿ ಬಟ್ಟಲಾಯಿತು</p>
<p>ಭಾರ ಹೊತ್ತ ಹೃದಯ ತೆರೆದು</p>
<p>ಬಣೆವ ಬಸಿಯಿತು</p>
<p>ಅಲ್ಲೇ ಜೀವ ಉಸಿರಿತು</p>
<p>ಬದುಕು ಬಿರುಕು</p>
<p>ಬಯಕೆ ಹರುಕು</p>
<p>ಬಾನ ತುಂಬಾ ಹರಡಿತು</p>
<p>ಹಡೆದ ಕರುಳೋ</p>
<p>ಮನದ ನೆರಳೋ</p>
<p>ಭಯದಿ ಹೊರಳಿತು</p>
<p>ಮತ್ತೆ ಶೋಕ ಮತ್ತೆ ನಾಕ</p>
<p>ಸಾಗಿದೆ ತಕ್ಕ ತಕ</p>
<p>ಗೆಜ್ಜೆ ಉದುರಿ</p>
<p>ಗಿರಿಯು ಮುದುರಿ</p>
<p>ಹಾಡಲಾರೆ ಹಾರಲಾರೆ</p>
<p>ಬದಕು ನರಳಿತು</p>
<p><strong><em>-ವಾಣಿರಾವ್</em></strong>(ಬ್ಯಾಟನ್ ರೋಡ್, ಲೂಸಿಯಾನಾ)</p>
<p>
<strong>ಚುಂಬನ</strong>
</p>
<p>"ತ್ಚು" "ಚ್ಚು" ಎಂತಹ ಮಧುರ ದನಿ,</p>
<p>ಯಕ್ಷಗಾನವ ನಾಚಿಸುವ ರಸವಾಹಿನಿ</p>
<p>ತುಟಿಗೆ ತುಟಿಸಂಸ್ಪರ್ಶ</p>
<p>ಮಿದು ಅಪ್ಪುಗೆಯ ಹರುಷ</p>
<p>ಕಣ್ಣೆವೆಯ ಸಂಯೋಗ</p>
<p>ಬೆಳದಿಂಗಳಿನ ಪಾನ |</p>
<p>ಹೃದಯ ಭಾವನೆಯೆಲ್ಲ</p>
<p>ತುಟಿಯಿಂದ ಹೊರಸೂಸಿ</p>
<p>ಕಣ್ಣಿಂದ ಕಳಿಸುತಿದೆ</p>
<p>ಹಸಿರು ದೀಪದಾದೇಶ |</p>
<p>ಬಿಂದುಮಾತ್ರ ಸ್ಪರ್ಶ</p>
<p>ಅಣುವಿಕಿರಣೋತ್ಕರ್ಷ</p>
<p>ಉದ್ವೇಗ, ಆವೇಶ</p>
<p>ಸದ್ದುಗದ್ದಲ ರಹಿತ</p>
<p>ಹೃದಯ ಮಿಲನದ</p>
<p>ಮೂಕ ಸಾಕ್ಷ್ಯಚಿತ್ರ |</p>
<p><strong><em>-ಕುಂಭಾಸಿ ಶ್ರೀನಿವಾಸ ಭಟ್</em></strong>(ಟ್ರಾಯ್, ಮಿಷಿಗನ್)</p>
<p>
<strong>ವ್ಯಾಸಛಂದ</strong>
</p>
<p>ಬಣ್ಣ ತೇಪೆಯ ಹಾಸು</p>
<p>ಕಡುಗೆಂಪು ಕಪ್ಪು ಹಸಿರು ಹಳದಿಕಾಯಿ ಹೂಡು.</p>
<p>ದಂತದಾಳ ಹೊಸಕಿ ಹೊರಳಿ ಬೇಳಿಸಿದ ಗರ</p>
<p>ಆರು ಮೂರು ಒಂಭತ್ತು ದುಗ ಇತ್ತಿಗ</p>
<p>ಹತ್ತು ಮತ್ತು ಹನ್ನೆರಡು ಜೋಡಿಗರ.</p>
<p>ಎದುರಾಳಿ ಕಾಯಿಕೊಲೆ ಜೋಡಿಕಟ್ಟು</p>
<p>ಮೈ ಮರೆತ ಕ್ಷಣದಲ್ಲಿ ತಲೆ ಚಟ್ಟು!</p>
<p>ಏನೆಲ್ಲ ತಂತ್ರ ಕುತಂತ್ರ ಶಕುನಿ</p>
<p>ಹಿಡಿದಿರಲಿಲ್ಲವೇನು ನಳದಮಯಂತಿಯರಿಗೂ ಶನಿ?</p>
<p>ಧರ್ಮಚಪಲಕ್ಕಿಂದು ಲೆತ್ತ ಹೊದೆದಾಗ</p>
<p>ಹಾಸು ಹೊಕ್ಕು ಬಳಸಿ ತೆಪ್ಪಳಿಸಿ ನಿಂತಾಗ</p>
<p>ಹಣ್ಣುಗಾಯಿ ನೀರುಗಾಯಿ.</p>
<p>ಯಾವ ಚೌಕಟ್ಟಿನಲ್ಲಡಗಿದೆ ಈ ಆಟದ ಪಟ್ಟು-</p>
<p>ಕರ್ಮ ಜಾಲದ ಬೀಸು? ವಿಧಿ ನಕ್ಕ ನಗೆ?</p>
<p>ಗೊಡ್ಡು ನೇಮದ ದಡ್ಡ ಧೈರ್ಯ?</p>
<p>ದುರಭಿಮಾನ ಸೆಳೆದೆಳೆದ ಕುಟಿಲನೀತಿ</p>
<p>ಸಭೆ ತುಂಬಿ ಸಡ್ಡು ಹೊಡೆದಾಗ ಕೇಳಿದ್ದು-</p>
<p>ಕರಳು ಸುಟ್ಟು ಹೊರಹೊರಳಿದ 'ಹಾ! ಕೃಷ್ಣಾಽಽ' ಕೂಗು.</p>
<p>ಸ್ವಾನುಭವದೊರೆಗಲ್ಲಿನಡಿಗಲ್ಲು ಸಿಡಿದೊಡೆದು</p>
<p><em>ಅಮೆರಿಕನ್ನಡದ ಕವನಗಳು/೧೧೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೧೭</em><br />ಅರಿವಳಿದ ಧೈರ್ಯ ಕೈ ಚೆಲ್ಲಿ ಬಿಟ್ಟಾಗ ಕಂಡದ್ದು-</p>
<p>ತಲೆತಗ್ಗಿ ಮನಜಗ್ಗಿ ನಿಂತ ಒಂಟಿಜೀವ.</p>
<p>'ಅನ್ಯಥಾ ಶರಣಂ ನಾಸ್ತಿ ತ್ವಮೇವ ಶರಣಂ ಮಮ'</p>
<p>ಅಣುರಣಿಸಿ ಅಚ್ಚರಿಯನುಗ್ಗಡಿಸಿ ತಂದ ರಕ್ಷಾಬಂಧ</p>
<p>ಕತ್ತಲೆಯ ಬತ್ತಲಿಗೆ ಸೀರೆಯುಡಿಸಿದ ವ್ಯಾಸಭಂದ.</p>
<p><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಕನ್ನಡ ಎನೆ ಕುಣಿದಾಡುವುದೆನ್ನೆದೆ.....</strong>
</p>
<p>ಎಲ್ಲಾದರೂ ಇರು,</p>
<p>ಎಂತಾದರೂ ಇರು,</p>
<p>ಎಂದೆಂದಿಗೂ ನೀ</p>
<p>'ಕೆನರೀಸ್' ಆಗಿರು!</p>
<p><strong><em>-ಡಾ. ಎಚ್ ವೈ ರಾಜಗೋಪಾಲ್</em></strong>(ಮೀಡಿಯಾ, ಪೆನ್ಸಿಲ್ವೇನಿಯಾ)</p>
<p>
<strong>ಅಲ್ಲಿ - ಇಲ್ಲಿ</strong>
</p>
<p>** "ಕ್ಲೋಮಿಡಿ"ಂದಾಗುವುದು ಮಗು 'ಅಗರ್ಭ'ರಿಗೆ</p>
<p>ತಿಳಿಯದದು ಈ ವರೆಗೆ ಇಲ್ಲಿಯ ಜನರಿಗೆ</p>
<p>ಸೌಮಿತ್ರೆ ಕೈಕೆ ಕೌಸಿಲೆಯರದ ತಿಂದು</p>
<p>ಹೇಳಿಕೆಯು ಇದೆ ಗರ್ಭ ಧರಿಸಿದರು ಎಂದು.</p>
<p><strong><em>-ರಾಮಕೃಷ್ಣ ಭಟ್</em></strong>(ವಿಲ್ಕ್ಸ್‍ಬರಿ)</p>
<p>
<strong>ಹೀಗೊಂದು ಪ್ರೇಮಕತೆ</strong>
</p>
<p>ಪಾದ ಊರಿದ ಮೇಲೆ ಇಲ್ಲಿ</p>
<p>ಪರಿಕ್ರಮಿಸಲೇ ಬೇಕು ದಾರಿ</p>
<p>ಗಿಡಗಳ ನೆಟ್ಟರೇನು ಬಂತು</p>
<p>ಹೆಜ್ಜೆಗಳ ಮೇಲೆ ಹೆಜ್ಜೆಗಳಾಗಿ</p>
<p>ಗಿಡಗಳು ಬಲಿತು</p>
<p>ಮರಗಳ ನೆರಳು ಯಾರಿಗೋ</p>
<p>ಇಂದೇ ಇಲ್ಲೊಂದು ಮಲ್ಲಿಗೆ-ಮಂಟಪ</p>
<p>ನಿನಗೆ ದಣಿವಾರಿಸಲು ಕಣೇ</p>
<p>ಹುಡುಗೀ,</p>
<p>ನನ್ನದಾಗಿ</p>
<p>ನನ್ನ ನೆನಪಿಗಾಗಿ-</p>
<p>ಎಂದು ಹೂ</p>
<p>ಮುತ್ತನಿತ್ತ ಅವನು.</p>
<p>ಹೆಜ್ಜೆ ಹೆಜ್ಜೆಗೂ ಏನಾಗುತ್ತದೋ</p>
<p>ಗುಡುಗು-ಸಿಡಿಲು-ಬಿರುಗಾಳಿ-</p>
<p>ಮಳೆ ಮತ್ತೇನೇನೋ</p>
<p>ಕ್ರಮಿಸಿದ ಹೆಜ್ಜೆಗಳ ಲೆಕ್ಕ</p>
<p>"ಬಲ್ಲವರು ತಾವ್ಯಾರು?.."</p>
<p>ಸದ್ದಡಗಿ ನಲುವಾಗಿ ಹರಿದಿತ್ತು ಬೆಳಕು</p>
<p>ಅಂಬಾರಿ ಮೇಲಿಂದ ಬಾಗಿ ನೋಡಿದಳು</p>
<p>ಅವಳು:</p>
<p>ಮಂಟಪದ ತುಂಬಾ ಅರಳಿದ ಮಲ್ಲಿಗೆ!</p>
<p>ಮನಸಿನಾಳದಲಿ ಹುಡುಕಿದಳು ಹುಡುಗೀ</p>
<p>ಹುಡುಕಿದಳು ವೃಥಾ</p>
<p>ಆ ಒಂದು ಹೂವು</p>
<p>ಹರಿದಿತ್ತು ಕಣ್ಣಂಚಿನಿಂದ ನೀರು.</p>
<p><strong><em>-ಶಂಕರ್</em></strong>(ಬ್ಲೂಮಿಂಗ್‍ಟನ್, ಇಂಡಿಯಾನಾ)</p>
<p>
<strong>ದೊಡ್ಡವರು</strong>
</p>
<p>ಇವರು ದೊಡ್ಡವರು</p>
<p>ಎಲ್ಲಿ ಕರೆದರಲ್ಲಿ ಬರುವರು</p>
<p>ದೊಡ್ಡ ಭಾಷಣ ಮಾಡುವರು</p>
<p>ಹಾರ ಹಾಕಿಕೊಳ್ಳುವರು</p>
<p>ಸ್ಥಾನ ಮಾನ ಉಳ್ಳವರಿಗೆ</p>
<p>ಹಲ್ಲು ಕಿರಿಯುವರು</p>
<p><em>ಅಮೆರಿಕನ್ನಡದ ಕವನಗಳು/೧೧೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೧೯</em><br />ಅದಿಲ್ಲದವರಿಗೆ</p>
<p>ಮುಖ ಮುರಿಯುವರು</p>
<p>ಇವರ ಮುಖದಲ್ಲಿ ರಾಜಕಳೆ</p>
<p>ಅದರ ಜತೆಯಲ್ಲಿ ಆಭರಣದ ಎಳೆ</p>
<p>ದೇಶಾವರಿ ನಗೆಯ ಹಿಂದೆ</p>
<p>ಅಂತಸ್ತಿನ ಕಾರ್ಯಧಂದೆ</p>
<p>ಇವರು ಅತಿ ನಮ್ರರು ಮತ್ತೆ</p>
<p>ಸುಸಂಸ್ಕೃತ ಸಂಸಾರವಂದಿಗರು ಸಹ</p>
<p>ಬಹುಪದವಿಗಳ ವಿದ್ಯಾಭೂಷಣರು ಗೊತ್ತೆ</p>
<p>ನಮ್ಮ ಪಿರಮಿಡ್ಡಿನ ನೇತಾರರು, ಆ ಹ!</p>
<p>
<strong>ಸಣ್ಣವರು</strong>
</p>
<p>ಇವರು ಸಣ್ಣವರು</p>
<p>ಎಲಿನೋಡಿದರಲ್ಲಿ ಕಾಣುವರು</p>
<p>ಸದ್ದು ಮಾಡದೆ ಬರುವರು</p>
<p>ಮತ್ತೆ ಸುಮ್ಮನೆ ಇರುವರು</p>
<p>ದೊಡ್ಡ ಜನರಿಗೆ ವಿನೀತರು</p>
<p>ಸಣ್ಣ ಜನರಿಗೆ ಮಿತ್ರರು</p>
<p>ಆದರೂ ಏನೋ ಆತಂಕ</p>
<p>ತಮ್ಮ ತಾವರಿಯದ ಕಳಂಕ</p>
<p>ಮಂದಿಯೊಳಗೆ ಬೆರೆತು</p>
<p>ತಮ್ಮತನವನು ಮರೆತು</p>
<p>ಕಾಲರಾಯನ ಹಿಂದೆ</p>
<p>ಸಾಗಿಹರು ಮುಪ್ಪಿನೆಡೆಗೆ</p>
<p>ಅಲ್ಲಿ ಬಿದ್ದು. ಇಲ್ಲಿ ಎದ್ದು</p>
<p>ಸ್ವಲ್ಪ ಮುಳುಗಿ, ಸ್ವಲ್ಪ ತೇಲಿ</p>
<p>ಇವರೆಲ್ಲ ನಡೆದಿಹರು</p>
<p>ಕುರಿಯ ಮಂದೆಯ ಹಿಂದೆ!</p>
<p>
<strong>
<em>-ರಾಮದಾಸ ಎಸ್ ಭಟ್</em>
</strong>
</p>
<p>(ಮನಮೌತ್ ಜಂಕ್ಷನ್, ನ್ಯೂಜೆರ್ಸಿ)</p>
<p>
<strong>ನಾಟ್ಯೋತ್ಸವ</strong>
</p>
<p>ಲೋರೆನ್ಸೊ ಇಲ್ ಮನ್ನೀಫಿಕೊ</p>
<p>ಹಾಡನರ್ಪಿಸಿಹೆನು ತಕೊ!</p>
<p>ಇಂದಿನೆಮ್ಮ ಉತ್ಸವದಲಿ</p>
<p>ಯೌವನದೀ ಸಂಭ್ರಮದಲಿ</p>
<p>ಹರಯವಿದರ ಯಾಗದಲ್ಲಿ</p>
<p>ಜೀವಿತಗಳ ಭೋಗದಲ್ಲಿ</p>
<p>ಗುರುವೆ ನಿನಗೆ ಅಗ್ರಪೀಠ</p>
<p>ಕಲಿತೆವಿಂದು ನಿನ್ನ ಪಾಠ!</p>
<p>ತೇಲಿ ಬರುವ ಜಾಸ್ ಗಾನ</p>
<p>ನಮ್ಮ ಕುಣಿತಕಲ್ಲವೇನ!</p>
<p>ಅದೊ ದ್ರಾಕ್ಷೆರಸದ ಪಾನ-</p>
<p>ನಮ್ಮ ಕುಡಿತಕಲ್ಲವೇನ!</p>
<p>ವೆನೇತ್ಸಿಯದ ಕಡೆದ ಗಾಜು</p>
<p>ಸಾರ್ದೇನಿಯದ ಸುರೆಯ ಮೋಜು</p>
<p>ಮುತ್ತಿರುವರೆ ಕತ್ತಲು;</p>
<p>ಹಾಡಿನೊಡನೆ ಮೂಡಿ ಬರುವ</p>
<p>ಬೇರೆ ನಾಡ ಕನಸ ತರುವ</p>
<p>ಸೌರಭದಲಿ ಎತ್ತಲು;</p>
<p>ಯೌವನವನು ಸೂಸುತಿರುವ</p>
<p>ಬಯಕೆಯನ್ನು ಬೀಸುತಿರುವ</p>
<p>ಸುಂದರಿಯರು ಸುತ್ತಲು!</p>
<p>ಯಾರೆ ನೀನು? ನಾನು ಸ್ಪಾನ್ಯ</p>
<p>ಅದು ಇತಾಲ್ಯ ಇದು ಜರ್ಮಾನ್ಯ.</p>
<p>ಯಾರೆ ನೀನು? ನಾನು ಫ್ರಾಂಚ.</p>
<p>ಮತ್ತೆ ನೀನೋ? ನಾನು ಗ್ರೇಚ.</p>
<p>ಮಿಂಚುತಿರುವ ರೇಶ್ಮೆಯಲ್ಲಿ</p>
<p>ಅರ್ಧ ಮುಚ್ಚಿ ಅರ್ಧ ಬಿಚ್ಚಿ</p>
<p>ಜಘನ ಧ್ವಜವ ಗಗನದಲ್ಲಿ</p>
<p><em>ಅಮೆರಿಕನ್ನಡದ ಕವನಗಳು/೧೨೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೨೧</em><br />ವಿಜಯದಾಸೆಯಿಂದ ಚುಚ್ಚಿ</p>
<p>ಗಂಡಿಗಾಗಿ ಕಾದುತಿರುವ</p>
<p>ಹಿಂಡು ಎದುರಿದೆ!</p>
<p>ಕಾಯದಲ್ಲಿ ಕದನದಿಚ್ಚೆ</p>
<p>ಅದರದನು ಕೊಂಚ ಮುಚ್ಚೆ</p>
<p>ಅರಳುತಿರುವ ಮರುಳು ನಗೆ</p>
<p>ಸಾವಿರ ಸಿಗರೇಟ ಹೊಗೆ;</p>
<p>ಮಧುವಿನಲ್ಲಿ ಮಿಂದ ಮುದವು</p>
<p>ಮನಸ ಕೆದರಿದೆ!</p>
<p>ಹಾಡಿನೊಂದು ತೆರೆಯ ಮೇಲೆ</p>
<p>ನರ್ತನಗಳ ತೆಪ್ಪ ತೇಲೆ</p>
<p>ಧೀವರಿಯರು ಬಲೆಯ ಬೀಸಿ</p>
<p>ಮತ್ಸ್ಯಕಾಗಿ ಕಾಯ್ದರೆ,</p>
<p>ಮೀಂಗಳಿವೂ ಗುಣಿಸಿ ಗುಣಿಸಿ</p>
<p>ಅವಳನೆಣಿಸಿ ಇವಳ ಕುಣಿಸಿ</p>
<p>ಮುಗುಳುನಗುತ ಮೆಲ್ಲನೀಸಿ</p>
<p>ಬಲೆಯ ಹಾಯ್ದರೆ!</p>
<p>ಜೀವನಕ್ಕೆ ಎರಡು ಮುಖ---</p>
<p>ಒಂದು ಸುಖ ಒಂದು ದುಃಖ;</p>
<p>ನಾಳಿನರಿವು ಯಾಕೆ ಸಖಾ?</p>
<p>ಇಂದಿಗಿಹುದು ತುಂಬ ಸುಖ!</p>
<p>ನೋಡು ಗಾನವೇರುತಿಹುದು!</p>
<p>ದೀಪವೆಲ್ಲ ಆರುತಿಹುದು!</p>
<p>ಕುರುಡು ನೀಲ ಬೆಳಕಿನಲ್ಲಿ</p>
<p>ಕೊಳ್ಳು ಅವಳ ಬಾಹುಗಳಲಿ.</p>
<p>ಒಟ್ಟಿನಲ್ಲಿ ಗುಟ್ಟನಾಡೆ</p>
<p>ಮೊಗವನಿರಿಸೆ ಹೆಗಲ ಕೊಡು</p>
<p>ಬಳ್ಳಿಗೊಂದು ಬಲವ ನೀಡೆ</p>
<p>ಕಟಿಗೆ ಕೈಯ ಇಂಬನಿಡು.</p>
<p>ತಾಳದೊಡನೆ ಮೇಳವಿಸುವ</p>
<p>ಎರಡು ಮಧುರ ನುಡಿಯಲಿ</p>
<p>ಜೀವನಗಳ ಜೇವರಸವ</p>
<p>ಅಧರಕಧರ ಕುಡಿಯಲಿ!</p>
<p>ಮುತ್ತಿರುವರೆ ಕತ್ತಲು</p>
<p>ಸೌರಭವಿದೆ ಎತ್ತಲು</p>
<p>ಸುಂದರಿಯರು ಸುತ್ತಲು!</p>
<p>ಒಂದು ರಾತ್ರಿ ಒಮ್ಮೆ ಸೊಕ್ಕಿ</p>
<p>ಶಾಸ್ತ್ರಗಳನ ದೂಡ್ಯೇನ!</p>
<p>ಇಂದು ರಾತ್ರಿ ಬಂದಹಾಗೆ</p>
<p>ನನ್ನ ಬಾಳ ಮಾಡ್ಯೇನ!</p>
<p>ಪೃಥಿವಿಯಿದರ ಮಡಿಲನೊಕ್ಕಿ</p>
<p>ಸಾರವನ್ನ ನೋಡೇನ !</p>
<p>ಮಿಂಚಿನೊಡನೆ ಮಿಂಚುತೊಮ್ಮೆ</p>
<p>ಕತ್ತಲೆಯನೆ ಕೂಡ್ಯೇನ!</p>
<p>
<strong>
<em>-ಪೇಜಾವರ ಸದಾಶಿವರಾಯರು</em>
</strong>
</p>
<p>
<strong>ಅಮೇರಿಕೆಯಲ್ಲಿ ಕನ್ನಡ ಗರತಿ</strong>
</p>
<p>ಹುಟಿದ ಮನಿ ಬಿಟ್ಟು ಎಷ್ಟು ದೂರ ಹೊರಟೆ</p>
<p>ಹತ್ತು ಸಾವಿರ ಮೈಲು ಸಮುದ್ರ ನಾ ದಾಟಿ</p>
<p>ರಾಯ ಬಂದೇನೊ ನಿನ ಮನಿಗೆ</p>
<p>ತಾಯಿ ತಂದೀ ಬಿಟ್ಟು ತಂಗಿ ತಮ್ಮರ ಬಿಟ್ಟು</p>
<p>ತಾಯ್ನಾಡು ನುಡಿಯ ತೊರೆದಿಟ್ಟು ಬಂದೇನು</p>
<p>ದೂರ ದೇಶಕ ನಿನಗಾಗಿ</p>
<p>ಅಮೇರಿಕಾ ಎಂದರೆ ಹೆಸರಿಗೆ ದೊಡ್ಡದು</p>
<p>ಖಿeಟeಠಿhoಟಿe ಉ, ಅಚಿಡಿ ಉ, ಖಿeಟevisioಟಿ ಇದ್ದರೂ</p>
<p>ಕಸ ಮಾತ್ರ ನೀವೆ ಹೊಡಿ ಬೇಕು</p>
<p>ಖಚಿise ಉ, ಸಕ್ಕರೇನು ಐಚಿಥಿ oಜಿಜಿ ಆದರೇನು</p>
<p>ಅhiಜಿಜಿoಟಿ ಸೀರೆ ತರಲಿಲ್ಲ ಇನ್ನೊಂದು</p>
<p>ಹಿಂದೀ ಸಿನಿಮಾಕ್ಕ ಹೋಗ್ಲಿಲ್ಲ</p>
<p>ಗಂಡನ ಕೂಡ ಜಗಳಾಡಿ ತವರಿಗ್ಹೋಗಂಗಿಲ್ಲ</p>
<p><em>ಅಮೆರಿಕನ್ನಡದ ಕವನಗಳು/೧೨೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೨೩</em><br />Pಚಿssಠಿoಡಿಣ ಉ ಬೇಕು Peಡಿmiಣ ಉ ಮೇಲ್ Shoಣ ಉ</p>
<p>ಆoಟಟಚಿಡಿ ಇರಬೇಕು ಹಿಡಿಗಂಟು</p>
<p>ಒಬ್ಬಳೇ ಮಗಳೆಂದು ಜರತಾರಿ Siಟಞ ಸೀರಿ</p>
<p>ಹಬ್ಬಕ ಕಳಿಸ್ಯಾರು ಸಿಹಿತಿಂಡಿ ಂiಡಿ mಚಿiಟ ಉ</p>
<p>ಮಗಳಿಗೆ ಇಲ್ಲಿ ಆieಣ ಉ</p>
<p>ಆoಟಟಚಿಡಿ ಎ ದೇವರು ಜoಟಟಚಿಡಿ ಎ ಧರ್ಮವು</p>
<p>ಗಂಡ ದುಡಿಬೇಕು ಔveಡಿ ಣime ಇಲ್ಲಿ</p>
<p>ಹೆಂಡತಿ ಮಾಡ್ಬೇಕು ನೌಕರಿ</p>
<p>ಕನ್ನಡ ನಾಡವರು ಸೇರಿ ಕನ್ನಡ ಕೂಟ</p>
<p>ಹಾಡುವರು ಹಬ್ಬ ಮಾಡುವರು ಸಡಗರದಿ</p>
<p>ಓಡುವರು ಹೊರಗೆ ಮಕ್ಕಳು</p>
<p>ತಂದೆ ತಾಯಿಯು ಬೇಡ ಓದು ಬರಹವು ಬೇಡ</p>
<p>ಮುಂದೆ ಇದ್ದರೆ ಸಾಕು ಖಿeಟevisioಟಿ ನೋಟಕ್ಕೆ</p>
<p>ಊರೇ ಉರಿದರೂ ತಿಳಿಯದು</p>
<p>ಬಾಯ್ಬಾಯಿ ಬಿಡತಾರೆ ಭಾರತದ ತಾಯ್ತಂದೆ</p>
<p>ಮಕ್ಕಳು ಮಾಡ್ತಾರೆ ಆಚಿಣiಟಿg ಉ, ಬೇಡೆಂದು</p>
<p>ಹೇಳಿದರೆ ನೀವೆ ಔuಣ ಜಚಿಣe ಉ</p>
<p>ಕನ್ನಡದ ಮಗನೀಗೆ ಅಮೇರಿಕೆಯ ಬಿಳೀ ಹೆಂಡ್ತಿ</p>
<p>ಕತ್ತೆಯೂ ಅಲ್ಲ ಕುದುರೆಲ್ಲ, ಕರಿ_ಬಿಳಿ</p>
<p>Zebಡಿಚಿ ಆಯಿತು ಸಂಸಾರ</p>
<p>ಹಿಂದುಸ್ತಾನದಲ್ಲಿ ಹಿಂದುಳಿದೆವೆನ್ನುತ್ತ</p>
<p>ಬಂದೇವು ಸಿರಿಯ ಅಮೇರಿಕೆಗೆ, ನಮಗೆಲ್ಲ</p>
<p>ಮುಂದೇನು ಗತಿಯೊ ಶಿವ ಬಲ್ಲ</p>
<p><strong><em>-ವಿಮಲಾ ಚನ್ನಬಸಪ್ಪ</em></strong>(ಅಲೆಕ್ಸಾಂಡ್ರಿಯಾ ವರ್ಜಿನಿಯಾ)</p>
<p>
<strong>ಲೋಕೋದ್ಧಾರವಾಯ್ತಲ್ಲ..!</strong>
</p>
<p>ಘಟ್ಟದ ಉಪ್ಪು ಬೆಟ್ಟದ ನೆಲ್ಲಿ</p>
<p>ಎಲ್ಲಿಯದೋ ನೆಂಟಗೆ ಏತರದೋ ಗಂಟು.</p>
<p>"ಛೀ! ನಾಚಿಕೆಗೇಡು, ದಮ್ಮಿಲ್ಲದ ಹೇಡಿ ನಾನಲ್ಲ ನೋಡಿ.</p>
<p>ವರದಕ್ಷಿಣೆ ಬೀಗರುಪಚಾರ ಬೆಳ್ಳಿ ಬಂಗಾರ</p>
<p>ಸಾಲು ತೋರಣ ಮೊಗ್ಗು ಮಂಟಪ- ಇವೆಲ್ಲಾ ಬೇಡಿ.</p>
<p>ಹಳೆಯ ಕಂದಾಚಾರ, ಕೊಡಕೊಳ್ಳುವ ವಿಚಾರ.</p>
<p>ನಾನಿಂದು ವಿಜ್ಞಾನಿ ; ನನ್ನಾಸೆ ಗರಿಗಟ್ಟಿ</p>
<p>ಕಡಲಾಚೆ ಗುರಿಮುಟ್ಟಿ ಸಾಧಿಸುವ ಆಚಾರ</p>
<p>ಜಾತಿನೀತಿಯ ಹೆಡೆಮೆಟ್ಟಿ ನುಗ್ಗಿ</p>
<p>ಹುಟ್ಟು ಸಾರ್ಥಕವಾದ ಲೋಕೋದ್ಧಾರ."</p>
<p>ಎಲ್ಲೋ ಕೇಳಿದಂತಿದೆ ಧ್ವನಿ! ಅಹುದಲ್ಲಾ?</p>
<p>ದಂಗು ಬಡಿಸಿತ್ತಲ್ಲಾ, ಧಿಮಾಕಿನಾಟಾಟೋಪ?</p>
<p>ಬುದ್ಧ ಭಗವದ್ಗೀತೆ ಗಾಂಧಿ ಶಂಕರ ತತ್ತ್ವ</p>
<p>ಹುಲುಸು ಗೊಬ್ಬರವಾಯ್ತೆ ಇವನ ಮಿದುಳೊಳಗಿಲ್ಲಿ,</p>
<p>ಮಡುಗಟ್ಟಿನಿಂತ ಹಳೆಕೆಸರಿನಲ್ಲಿ?</p>
<p>ಉತ್ತರನ ಪೌರುಷ ಉತ್ತರೋತ್ತರದಲ್ಲಿ!</p>
<p>ಕಡಲಾಚೆ ಬಂದು ಕೈ ಬಾಯಿ ಸುಟ್ಟು</p>
<p>ಬಡಪಾಯಿಗಳೆದುರು ಕೊಚ್ಚಿದ್ದ ಬಡಾಯಿ</p>
<p>ಬಿಮ್ಮನೆ ಸುಮ್ಮನೆ ಬಾಯ್ಮುಚ್ಚಿ ಕುಳಿತಿತ್ತು.</p>
<p>ನೆಲ್ಲಿ ಕೊಟ್ಟ ಮುತ್ತು ಬಿಯರ್ ಬೇಸ್‍ಬಾಲ್ ಮತ್ತು</p>
<p>ಕೆನ್ನೆ ಮುಳ್ಳಿನ ಕೊನೆಗೆ ಕೊನರು ಮೂಡಿಸುತ್ತಿತ್ತು.</p>
<p>ಏನೋ ಸಾಧಿಸಿಬಿಟ್ಟೆ ಎಂಬ ಹಮ್ಮು</p>
<p>ಬಿಳಿದೊಗಲ ಹೆಣ್ಣಲ್ಲಿ ರತಿಕ್ರೀಡೆ ದಮ್ಮು</p>
<p>ಹುಟ್ಟೂರು, ಹುಳಿಕೂಟು, ತುಪ್ಪ ಹಪ್ಪಳದೂಟ</p>
<p>ಚಳಿಗನಸಿನಡಿಯಲ್ಲಿ ಚಪ್ಪರಿಸಿದ ಸದ್ದು</p>
<p>'ಋಣಾನುಬಂಧ ರೂಪೇಣ ಪಶುಪತ್ನಿ ಸುತ ಆಲಯ'</p>
<p>_ಜಂಟಿ ಬೀಳುವ ಮುನ್ನ ವೈರಾಗ್ಯದುಪಚಾರ,</p>
<p>ಒಂಟಿತನ ಬಿಡುವಾಗ ಜಾಣ್ಮೆ ವ್ಯವಹಾರ!</p>
<p>ತಾಯ್ನೆಲದ ತೊಡರುಗಳು ಗೊಡ್ಡು ಕಂದಾಚಾರ</p>
<p>ತುಂಡುಲಂಗದ ಚುಂಗು ಹಿಡಿದದ್ದು ಶಿಷ್ಟಾಚಾರ</p>
<p>"ಖಿಚಿಟಟ ಜಚಿಡಿಞ ಚಿಟಿಜ hಚಿಟಿಜsome"</p>
<p>ಬಿಳಿಹೆಣ್ಣ ತುಟಿ ನಡುವೆ ಬಿರಿದಿವನ ಅಹಂ</p>
<p>ಅಲ್ಲಿಯ ಬೇರು ಕಡಿದು, ಇಲ್ಲಿ ನೆಲ್ಲಿಯ ಹಿಡಿದು</p>
<p><em>ಅಮೆರಿಕನ್ನಡದ ಕವನಗಳು/೧೨೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೨೫</em><br />ಸಾಧಿಸಿದ ಲೋಕೋದ್ಧಾರವೇನು ಗೊತ್ತೇ?</p>
<p>-ಹುಟ್ಟೂರಿನಲ್ಲಿ ಬಿಟ್ಟು ಬಂದುದನ್ನೇ ಮತ್ತೆ!</p>
<p>
<strong>
<em>-ಲಲಿತಾ ಕುಪ್ಪಸ್ವಾಮಿ</em>
</strong>
</p>
<p>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಶಿಶಿರ</strong>
</p>
<p>ಬಂದಿತೋ ಬಂದಿತು ಚಳಿಗಾಲ!</p>
<p>ಎದೆ ಎದೆಯ ನಡುಗಿಸುವ ಹಿಮದ ಕಾಲ!</p>
<p>ರಾಶಿ ರಾಶಿ ಉಡಿಗೆಗಳ ಹೊರುವ ಕಾಲ!</p>
<p>ಹನಿಯಾಗಿ, ಹೆಳಕಾಗಿ ಉದುರಿ ಸುರಿವ ಹಿಮ ಚಂದ</p>
<p>ಕಣ್ಣುಗಳ ತಣಿಸಿ, ಮನವ ಮುದಗೊಳಿಸಿ, ದೇವಲೋಕದ</p>
<p>ಪಾರಿಜಾತದ ಅಂದ</p>
<p>ಮಕ್ಕಳು ಯುವ ಜನಕೆ ಮೋಜಿನ ಚೆಂಡಿನಾಟ</p>
<p>ಮುದುಕರು, ಬಲಹೀನರಿಗೆ ಅದೇ ಪ್ರಾಣಸಂಕಟ!</p>
<p>ಹೆಪ್ಪುಗಟ್ಟಿ, ಕಲ್ಲಗಿ, ಅಲ್ಲಾಡದೆಲೆ ಐಸಾದ ಮೇಲೆ</p>
<p>ಎಲ್ಲರಿಗೂ ಅಂಜಿಕೆ ಕಾಲಿಡಲು ಅದರ ಮೇಲೆ!</p>
<p>ಒಳಗೆ ಥರ್ಮಲ್ಲು, ಮೇಲೆ ಲೆಗ್ ವಾರ್ಮರು</p>
<p>ಥರ ಥರದ ಉಡುಪಿನ ಮೇಲೆ ಬೆಚ್ಚಗಿನ ಸ್ವೆಟರು</p>
<p>ಮೇಲೆ ತೂಕದ ಉಣ್ಣೆಯ ಜ್ಯಾಕೆಟ್, ಅಥವಾ ಡೌನು</p>
<p>ಫೆದರು</p>
<p>ಕೊರಳಿಗೆ ಸ್ಕಾರ್ಫು, ತಲೆಗೆ ಟೋಪಿ, ಕೈಗೆ ಗ್ಲೋವ್ಸು</p>
<p>ಅಥವಾ ಐಸೋ ಟೋನರು</p>
<p>ಪಾದಕ್ಕೆ ಫುಟ್ ವಾರ್ಮರು, ಉಣ್ಣೆಯ ಕಾಲುಚೀಲ</p>
<p>ಮೇಲೆ ಮಣ ಭಾರದ ಹಿಮದ ಬೂಟು!</p>
<p>ಪಿಳಿ ಪಿಳಿ ಕಣ್ ಬಿಡುತ್ತ, ಏದುಸಿರು ಸೂಸುತ್ತ</p>
<p>ಧೂಮ ಪಾನ ಮಾಡುವವರಂತೆ ಮೂಗು ಬಾಯ್ಗಳಲಿ</p>
<p>ಹೊಗೆ ಬಿಡುತ್ತ,</p>
<p>ಎತ್ತಲೋ ಮಡಿಸಿ ಕೊಳ್ಳುವ ಕೊಡೆಯೊಡನೆ ಸಂಬಾಳಿಸುತ್ತ</p>
<p>ಎಲ್ಲಿ ಕುಸಿವೆವೊ, ಎಲ್ಲಿ ಬೀಳುವೆವೊ ಎಂಬ ಭಯದಿ</p>
<p>ಹೆಜ್ಜೆ ಹಾಕುತ್ತ</p>
<p>ಸಾಗುವೆವು ನಾವುಗಳು ಕೊರೆವ ಚಳಿಗಾಲದಲಿ</p>
<p>ಮುಂದೆ ಬರುವಾ ಸ್ಪ್ರಿಂಗಿನಾನಂದವನು ನೆನೆಯುತಲಿ!</p>
<p>
<strong>
<em>-ಶಾಂತಶ್ರೀ</em>
</strong>
</p>
<p>(ಎಲ್ಮ್‍ಹಸ್ರ್ಟ್, ನ್ಯೂಯಾರ್ಕ್)</p>
<p>
<strong>ಬೇರುಗಳು</strong>
</p>
<p>ಬೀಜ ಸೀಳಿ ಕೆಳಗಿಳಿದ ಬೇರು</p>
<p>ಇಳಿಯುತ್ತಾ ಇಳಿಯುತ್ತಾ</p>
<p>ಪಾತಾಳದಲ್ಲೂ ಸಂಸಾರ ಹೂಡಿ</p>
<p>ಮಕ್ಕಳು ಮೊಮ್ಮಕ್ಕಳು ಮರಿಮಕ್ಕಳನ್ನೆಲ್ಲಾ</p>
<p>ಆಡಿಸಿ ಬೆಳಸಿ ನೆಲಕಕಚ್ಚಿಸಿ</p>
<p>ಕಂದಾಚಾರದ ಪ್ರತೀಕಗಳಾಗಿ</p>
<p>ಕಾಂಡ ಹಿಡಿದಲುಗಿಸಿದರೂ</p>
<p>ಬೆಚ್ಚದೆ ಬಳುಕದೆ</p>
<p>ಹುರಿ ಬಳ್ಳಿಗಳಾಗಿ</p>
<p>ಎಲ್ಲೆಲ್ಲೂ ಬಂಡಾಯ ಹೂಡಿ</p>
<p>ಗೋಡೆ ಕೊರೆದು ಬೆಳ್ಳಗೆ</p>
<p>ಇಣಿಕಿದಾಗ ಕಂಡೂ ಕಾಣದೆ</p>
<p>ಬಿಟ್ಟಂತೆ ಬಿಟ್ಟಾಗ</p>
<p>ತ್ರಿವಿಕ್ರಮನಾಗಿ ಬೆಳೆಯುತ್ತಾ</p>
<p>ಬೆಳೆಯುತ್ತಾ ಗೋಡೆಗಳೆಲ್ಲಾ</p>
<p>ಬುಡಕಳಚಿ ಧೊಪ್ಪನೆ ಬಿದ್ದಾಗ</p>
<p>ಅಸ್ತಿತ್ವವನ್ನೆಲ್ಲಾ ಹೆಕ್ಕಿ ಹೆಕ್ಕಿ</p>
<p>ಬಾಚುವಾಗಲೇ "ಆಕಾಶ" ಕಂಡದ್ದು.</p>
<p>
<strong>
<em>-ವಾಣಿ ರಾವ್</em>
</strong>
</p>
<p>(ಬ್ಯಾಟನ್ ರೂಜ್, ಲೂಸಿಯಾನಾ)</p>
<p>
<em>ಅಮೆರಿಕನ್ನಡದ ಕವನಗಳು/೧೨೬</em>
<br />
<sub> </sub>
<br />
<em>ಅಮೆರಿಕನ್ನಡದ ಕವನಗಳು/೧೨೭</em>
<br />
<strong>ಬರೆಯೋಕಿಲ್ವೆ ಕಾಗ್ದಾನ?</strong>
</p>
<p>ಪೀಡೇ ಪಿಶಾಚೀಂತ</p>
<p>ಕತ್ತೆ ಕಿಲಾಡೀಂತ</p>
<p>ಬಾಯಿಗೆ ಬಂದ್ಹಾಗೆ ಬೈದ್ಲು</p>
<p>ಬರ್ಯೋಕಿಲ್ವೆ ಕಾಗ್ದಾನ?</p>
<p>ಬರೀ ಮಾತಿನ್ ವಾಗ್ದಾನ!</p>
<p>"soಡಿಡಿಥಿ" "soಡಿಡಿಥಿ" ಹೇಳಿದ್ರೂ</p>
<p>ಸಾರಿ ಸಾರಿ ಕೇಳ್ಕೊಂಡ್ರೂ</p>
<p>ಬಾರಿ ಬಾರಿ ಬೇಡ್ಕೊಂಡ್ರೂ</p>
<p>ನನ್ಸಾರಿ ನಿಂಗ್ ಬೇಡ್ವಾಯ್ತು!</p>
<p>ಬರ್ಯೋಕಿಲ್ವೆ ಕಾಗ್ದಾನ?</p>
<p>ಬರೀ ಮಾತಿನ್ ವಾಗ್ದಾನ!</p>
<p>ಔಟಿ ಂಡಿಡಿivಚಿಟ oಜಿ ಒಥಿ ಖಿhಡಿee</p>
<p>ನನ್ನ ನಿನ್ನ ಮೈತ್ರೀ-</p>
<p>ಗೇ ಬಿತ್ತಲ್ಲಮ್ಮ ಕತ್ರೀ!</p>
<p>ಏನನ್ ಸಾತೀ!</p>
<p>ಓ ನನ್ನ ಸಾಥೀ</p>
<p>ಮರಿಯೇ ಈ ಸಾತಿ</p>
<p>ಈ ಒಂದು ಸರ್ತಿ</p>
<p>ನನ್ನ ನಿನ್ನ ಸರ್ತಿ</p>
<p>ಬರ್ಯೋಕಿಲ್ವೆ ಕಾಗ್ದಾನ?</p>
<p>ಬರೀ ಮಾತಿನ್ ವಾಗ್ದಾನ!</p>
<p>ನಾ ಮಾಡ್ತಿರೋ ಕೋರ್ಸು</p>
<p>ಮುಗ್ಸೋಕ್ಮಾಡ್ಬೇಕ್ ಸರ್ಕಸ್ಸು</p>
<p>ಆಯ್ತು ಅರೆಯಾಯಸ್ಸು</p>
<p>ನಾನು ನೀನು 'ಚಮ್ಸು'</p>
<p>ಈ ಬಾರಿ ಕ್ಷಮ್ಸು.</p>
<p>(ವಿ.ಸೂ. ಬಾಲ್ಯದ ಗೆಳತಿ ಸಾವಿತ್ರಿಯನ್ನು ನೆನೆದು ಬರೆದದ್ದು)</p>
<p><strong><em>-ವಿಮಲಾ ರಾಜಗೋಪಾಲ್</em></strong>(ಮೀಡಿಯಾ, ಪೆನ್ಸಿಲ್ವೇನಿಯಾ)</p>
<p>
<strong>ಜೆಟ್ ಲ್ಯಾಗ್</strong>
</p>
<p>ಅಮೇರಿಕಾ_</p>
<p>ಕ್ಕೆ ಬಂದಿಳಿದ ಹೊಸದರಲ್ಲಿ</p>
<p>ನನಗೆ ನಿದ್ದೆಯೋ ನಿದ್ದೆ</p>
<p>ರಾತ್ರಿ ಹಗಲು ನಿಂತಲ್ಲಿ ಕುಂತಲ್ಲಿ</p>
<p>ನಿದ್ದೆ-</p>
<p>ಎಲ್ಲೊ ಇದ್ದೆ.</p>
<p>ಅಷ್ಟಷ್ಟಾಗಿ</p>
<p>ಎಡವುತ್ತ ತಡವುತ್ತ</p>
<p>ಗಡಗುಟ್ಟಿ ನಡಗುತ್ತ</p>
<p>ಹೆಜ್ಜೆ ಹೆಜ್ಜೆಗೆ ಕಣ್ಣುಜ್ಜಿಕೊಂಡು</p>
<p>ಸುತ್ತಾ ಮುತ್ತಾ ಬಳಸಿ</p>
<p>ಸುತ್ತೀ ಬಳಸಿ</p>
<p>ಕಣ್ಣರಳಿಸಿ ನೋಡಿದಾಗ</p>
<p>ಗ್ರೋಸರೀ ಶಾಪಿನಲ್ಲಿ ಕೋಳಿ ಕೂಗಿತ್ತು!</p>
<p>ಆಮೇಲೆ ಕೂಡ ಒಮ್ಮೊಮ್ಮೆ</p>
<p>ಡಿಸ್ಕೋ ರಿದಮ್ಮಿಗೆ ತಾಳ</p>
<p>ತಪ್ಪಿ ಕಾಲ ಬಡಿದಾಗ</p>
<p>ಚೀಸ್‍ಬರ್ಗರ್ ಮುಂದೆ ಬಗ್ಗಿ ಕೂತಾಗ</p>
<p>ಬೂಸ್ ಪಾರ್ಟಿಯಲ್ಲಿ ಮಾರ್ಟೆನಿ ಹಿಡಿದಾಗ</p>
<p>ಮರುಕಳಿಸುವ ಜೊಂಪು</p>
<p>ಬಿಡದೆ ಕಾಡಿತ್ತು.</p>
<p>ಅಂತೂ ಇಂತೂ ಕೊನೆಗೆ</p>
<p>ತಾಸಿಗೆ ತಾಸು ನಿಮಿಷಕ್ಕೆ ನಿಮಿಷ</p>
<p>ಸೆಕೆಂಡಿಗೆ ಸೆಕೆಂಡೂ</p>
<p>ಹೊಂದಾಣಿಕೆಯಾಯ್ತು ಅಂದುಕೊಂಡಾಗ</p>
<p>ಏನೋ ಆಗಿ</p>
<p>ಸಡನ್ನಾಗಿ</p>
<p>ಇಂಡಿಯಾಕ್ಕೆ ಹೋಗಿ</p>
<p>ಕಂಡು ಕೇಳದ ಒಬ್ಬ</p>
<p><em>ಅಮೆರಿಕನ್ನಡದ ಕವನಗಳು/೧೨೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೨೯</em><br />ಮಂಡೋದರಿಯ ಮುಂದೆ</p>
<p>ಮದುವೆಗಂಡಾಗಿ ನಿಂತಾಗ</p>
<p>ಮತ್ತೆ ತೂ... ಕ... ಡಿ... ಕೆ</p>
<p>ಕಣ್ಣ ತುಂಬಿತ್ತು.</p>
<p>
<strong>
<em>_ನಾ. ರಾ. ಭಟ್ಟ.</em>
</strong>
</p>
<p>

</p>
<p>
<strong>ವಿರಹಿಯ ಓಲೆ</strong>
</p>
<p>("ದೇವಿ ಭುವನ ಮನಮೋಹಿನಿ" ಮಟ್ಟು)</p>
<p>ದೇವಿ, ನನ್ನ ಮನಮೋಹಿನಿ!</p>
<p>ನಿರ್ಮಲ ಚಿತ್ತೆ, ಶುಭಾಂಗಿ, ಸುಹಾಸಿನಿ,</p>
<p>ಒಲವು ಒಲವು ನಿನಗೆ</p>
<p>ಅನುದಿನ ನಿನ್ನನು ಸ್ಮರಿಸುತಲಿರುವೆನು,</p>
<p>ವಿರಹ ತಾಪದಲಿ ನಾ ಬೇಯುತಲಿಹೆನು;</p>
<p>ನಿನ್ನನು ಅಗಲಿರಲಾರೆನು ಕಣ್ಮಣಿ</p>
<p>ಸಂತೈಸಲು ಬಾ ಬೇಗ ನಲ್ಲೆ ನೀ</p>
<p>ನಿನ್ನಯ ಪ್ರೇಮ ಎನಿತು ಅಗಾಧ</p>
<p>ನಿನ್ನಯ ತಾಳ್ಮೆ ವಸುಧೆ ಸಮಾನ</p>
<p>ಮಾಧುರ್ಯವೆ ತುಂಬಿದ ಅನುರಾಗ</p>
<p>ನಿನ್ನಯ ನುಡಿಯೇ ಎನಗೆ ಶ್ರೀರಾಗ</p>
<p><strong><em>-ಸಿ. ಎಂ. ರಾಮಕೃಷ್ಣ</em></strong>(ಚೆರಿಹಿಲ್, ನ್ಯೂಜೆರ್ಸಿ)</p>
<p>
<strong>ನನ್ನ ಮುದ್ದು ಕಂದ</strong>
</p>
<p>ನನ್ನ ಮುದ್ದು ಮಗು</p>
<p>ನೋಡಿರವಳ ಸೊಬಗು</p>
<p>ನನ್ನ ಕಣ್ಣ ನೋಟ</p>
<p>ಅವಳ ಆಟ ಪಾಠ</p>
<p>ಬೊಗಸೆಗಣ್ಣ ಅಂದ</p>
<p>ಪುಟ್ಟ ತುಟಿಯ ಚಂದ</p>
<p>ಮುಗುಳು ನಗೆಯ ತಂದ</p>
<p>ಎನ್ನ ಮನದ ಬಂಧ</p>
<p>ನಿನ್ನ ದನಿಯ ಇಂಪು</p>
<p>ಮನಕೆ ಬಹಳ ತಂಪು</p>
<p>ಇದು ಯಾವ ರಾಗ?</p>
<p>ಇದೇ ನವ್ಯ ರಾಗ</p>
<p>ಕರೆವೆ ನಿನ್ನ ನಾನು ಸಹಸ್ರ ನಾಮದಿಂದ</p>
<p>ಬರುವೆ ಎನ್ನ ಬಳಿಗೆ ಬಲು ಮುದದಿಂದ</p>
<p>ಕರೆಯಲವಳು ಅಮ್ಮ ಹೃದಯ ತುಂಬಿತೆನಗೆ</p>
<p>ನನ್ನ ಮುದ್ದು ಗೊಂಬೆ ನಾ ನಿನ್ನ ಎತ್ತಿಕೊಂಬೆ</p>
<p>ಪುಟ್ಟ ಅಂಬೆಗಾಲಿನಲ್ಲಿ ನಿನ್ನ ಓಡಾಟ</p>
<p>ಪೇಪರನ್ನು ಹರಡಿಕೊಂಡು ಸಾಗಿದೆ ಹೋರಾಟ</p>
<p>ನಾನೂ ಹೀಗೆ ಕೊಟ್ಟಿದ್ದೇ ಅಮ್ಮಾ ನಿನಗೆ ಕಾಟ</p>
<p>ಇದಲ್ಲವೇ ನನ್ನ ಪಾಲ ಸಿಹಿಯಾದ ಊಟ</p>
<p>ಸಕ್ಕರೆಗೂ ಮಿಗಿಲು ನೀನು ನಕ್ಕರೆ</p>
<p>ನೀನು ನಕ್ಕರೆ ಎನಗೆ ಸ್ವರ್ಗವೀ ಧರೆ</p>
<p>ಇದುವೆ ಎನಗೆ ದೈವವಿತ್ತ ಮಹಾ ಉಡುಗೊರೆ</p>
<p>ಚಿರ ಋಣಿಯಾಗಿರುವೆ ಇದಕೆ ನಿನಗೆ ಓ ದೊರೆ</p>
<p><strong><em>-ಆಶಾ ರಾವ್</em></strong>(ವೆಸ್ಟ್‍ಮಾಂಟ್, ಇಲಿನಾಯ್)</p>
<p>
<strong>ಕನ್ನಡ ಕೆಳೆಯರಿರ....</strong>
</p>
<p>ಕಡಲಾಚೆ ನೆಲಸಿರುವ ಕನ್ನಡದ ಕೆಳೆಯರಿರ</p>
<p>ನಿಮ್ಮ ನುಡಿಯೊಲುಮೆಯನು ಕಂಡು ಹಿಗ್ಗಿದೆ ಹೃದಯ</p>
<p>ಬೆಟ್ಟ ಗುಡ್ಡಗಳಿರಲಿ, ಸಾಗರಗಳಡ್ಡವಿರೆ</p>
<p>ತಾಯ್ನುಡಿಯು ಮರೆಯದಿಹ ನಿಮಗಿದೋ ಶುಭಾಶಯ!</p>
<p>ಕನ್ನಡವು ಕಸ್ತೂರಿ ಎಂಬ ನುಡಿ ದಿಟವಾಯ್ತು</p>
<p>ನಿಮ್ಮ ಸಾಹಸದಿಂದ ದೂರ ದೂರಕೆ ಹಬ್ಬಿ!</p>
<p>ತವರುನಾಡಿನ ಕೀರ್ತಿ ಬೆಳೆದು ಹೆಮ್ಮರವಾಯ್ತು</p>
<p>ಕನ್ನಡದ ಸವಿದನಿಯ ಸಾರಿರಲು ನೀವುಬ್ಬಿ!</p>
<p>ನೆಲಸಿದಲ್ಲಿಯೆ ಕನ್ನಡಿಗರೊಡಗೂಡಲಿ!</p>
<p><em>ಅಮೆರಿಕನ್ನಡದ ಕವನಗಳು/೧೩೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೩೧</em><br />ಕನ್ನಡದ ಕವಿವಾಣಿ ಮೊರೆ ಮೊರೆಯುತಿರಲಿ!</p>
<p>ಕನ್ನಡದ ಕೆಚ್ಚುನುಡಿ ಕಾಪಾಡುತಿರಲಿ!</p>
<p>ಕಡಲ ಕನ್ನಡಿಗರಿಂತೆಯೆ ಮುನ್ನಡೆಯಲಿ!</p>
<p>
<strong>
<em>-ಜಿ. ವರದರಾಜರಾವ್</em>
</strong>
</p>
<p>

</p>
<p>
<strong>ಸಂದೇಶ</strong>
</p>
<p>ಸಾಗರಗಳನು ದಾಟಿ ಉದ್ಯೋಗವನ್ನರಸಿ</p>
<p>ಹೋಗಿ ಕೆನಡದ ಟೊರೆಂಟೋದಲ್ಲಿ ನೆಲಸಿ</p>
<p>ಹಾಗೆ ಜೀವನ ಪಥವ ಕಂಡ ಬಹು ಜನವೃಂದ</p>
<p>ಕಾಗಿ ಸಂದೇಶವೊಂದನ್ನೀವೆ ಸ್ಮರಿಸಿ</p>
<p>ಎಲ್ಲಿದ್ದರೇನು ತಾಯ್ಮಡಿಲ ನುಡಿ ಮರೆವುದೇ</p>
<p>ಬಲ್ಲವರು ಸೇರಿ ಸಂಘವನೊಂದ ರಚಿಸಿ</p>
<p>ನಿಲ್ಲದೆಸಗುವರು ಕನ್ನಡ ತಾಯ ಸೇವೆಯನು</p>
<p>ಅಲ್ಲು ಪಸರಿಸೆ ಕಂಪ ಸಂಚಿಕೆಯನಿಳಿಸಿ</p>
<p></p>
<p>ನಿಂದು ಸಭೆ ಸಮ್ಮೇಳನಗಳನೆಸಗುತ್ತ</p>
<p>ಮುಂದುವರಿಯುವರು ತಮ್ಮ ಸಂಸ್ಕೃತಿಯ ಹಾದಿಯಲಿ</p>
<p>ಚಂದ ಕನ್ನಡದ ಪರಿಮಳವ ಪಸರಿಸುತ</p>
<p>ಹಿರಿದು ಸಂತಸವಾಯ್ತು! ಟೊರೆಂಟೊ ದೂರದೊಳಂತು</p>
<p>ಹೊರಡಿಸುವ ತಾಯ್ನುಡಿಯ ಸಂಚಿಕೆಯನೆಂತು</p>
<p>ಬರೆದು ಬಣ್ಣಿಸಿದರೂ ಕಿರಿದು! ಯತ್ನವು ಘನವು</p>
<p>ದೊರೆಕೊಳಲಿ ಸತ್ವ, ಸೌಂದರ್ಯಗಳು! ನಿಂತು</p>
<p>ಓ ಕನ್ನಡದ ತಾಯ ಮಕ್ಕಳೇ! ಕೆನಡದಲಿ</p>
<p>ಸಾಕು ತಾಯಿಯ ಮಡಿಲೊಳೊಂದಾಗಿ ಕೂಡಿ</p>
<p>ಏಕ ಕಂಠದೊಳು ತಾಯ್ನುಡಿಯ ಸೇವಿಪ ನಿಮ್ಮ</p>
<p>ಸೌಕುಮಾರ್ಯದ ನವೋತ್ಸಾಹವನು ನೋಡಿ</p>
<p>ಬಂತು ಸಂತಸದಿ ಕಂಬನಿ! ಓ ಟೊರೆಂಟೊದಲಿ</p>
<p>ನಿಂತ ಕನ್ನಡ ಬಂಧುಭಗಿನಿಯರೆ ನಿಮ್ಮ -</p>
<p>ಅಂತರ್ಯದೊಳಗಿದ್ದ ತಾಯ್ನುಡಿಯ ಮಮಕಾರ-</p>
<p>ಕೆಂತಿಲ್ಲಿ ನಾಚದಿಹ ಕನ್ನಡಿಗನೆಮ್ಮ!!</p>
<p>ಎಲ್ಲಿದ್ದರೇನು ಹೃದಯದ ವೀಣೆ ಮಿಡಿಯುತಿರೆ</p>
<p>ಸೊಲ್ಲ ಪತ್ರಗಳಲ್ಲಿ ಮನಮೆಚ್ಚೆ ನೋಡೆ</p>
<p>ನಿಲ್ಲದುತ್ಸಾಹದಲಿ ನಿಮ್ಮ ಕನ್ನಡ ಸಂಘ</p>
<p>ವಲ್ಲಿ ಚಿರಕಾಲ ಬೆಳಗಲಿ ಶ್ರೀಯುಕೂಡೆ!!</p>
<p><strong><em>_ಸಿ.ವಿ. ಭಟ್, ವಿದ್ವಾನ್,</em></strong>ಕಾಸರಗೋಡು, ಕೇರಳ.</p>
<p>
<strong>ಹೇಮಂತದ ಒಂದು ನಸುಕಿನಲ್ಲಿ</strong>
</p>
<p>ದಿನಚಕ್ರದಗುಂಟ ತಮ್ಮ ಚಕ್ರಗಳನ್ನು</p>
<p>ನಿರಂತರವಾಗಿ ಉಳಿಸುತ್ತಲೇ ನಡೆದ</p>
<p>ಕಾರು-ಟ್ರಕ್ಕುಗಳ ಮೊರೆತದ ನಡುವೆಯೂ,</p>
<p>ಇರುವಷ್ಟರಲ್ಲೇ ಸಮಂಜಿಸಿಕೊಂಡು ತೂರಿಕೊಂಡಿದ್ದ</p>
<p>ಇರುಳ ನೀರವತೆ-</p>
<p>ಇಕ್ಕಟ್ಟಿನಲ್ಲಿರಲಾರದೇ ಕರಗುತ್ತಿರುವ ಹಾಗೆಯೇ</p>
<p>ಹಗಲ ಹೆಜ್ಜೆಯ ಅನುರಣಿಕೆ.</p>
<p>ಅದರೊಟ್ಟಿಗೆ ನಾನೂ ಹೆಜ್ಜೆ ಸೇರಿಸಲೆಂದು</p>
<p>ಹಾಸಿಗೆಯಿಂದೆದ್ದು ಹೊರಬಿದ್ದಾಗ</p>
<p>ಮನಸ್ಸಿಗೆ ಅವ್ಯಕ್ತ ಉಲ್ಲಸ-ಲವಲವಿಕೆ.</p>
<p>ಬಾನಿಂದ ಭೂವರೆಗೆ ಪ್ರಕೃತಿಯೇ ನೇಯ್ದ</p>
<p>ತೆಳುವಾದ ಮಸ್ಲಿನ್ ಮುಸುಕಿನ ಹಾಗೆ,</p>
<p>ಇಲ್ಲಿಂದ ಎಲ್ಲೆಲ್ಲಿಯ ವರೆಗೂ ತೆರೆಗಳೇ ತೆರೆಗಳಾಗಿ</p>
<p>ಹೇಮಂತನ ಪ್ರಭಾವಳಿ-ಹಿಮ.</p>
<p>ಮುಂದೆ ನಡೆದಷ್ಟೂ ಪದರ ಪದರಗಳು</p>
<p>ತಂತಾವೇ ಸರಿದು ನನಗೆ ದಾರಿ ಕೊಟ್ಟಂತೆ,</p>
<p>ಇಡೀ ವಿಶ್ವಕ್ಕೆ ನಾನೊಬ್ಬನೇ ಇದ್ದಂತೆ,</p>
<p>ನವಿರಾದ ಪದರಗಳ ಪರದೆಗಳ ನಡುವೆ</p>
<p>ನಾನೇ ವಿಶ್ವರೂಪಿ ಎನಿಸುವಂತೆ,</p>
<p>ಬದುಕು- ಬವಣೆ ಪರಿವೆ ಇಲ್ಲದೆ</p>
<p>ಮನಸ್ಸು ಸಚ್ಚಿದಾನಂದದಲ್ಲಿ ತೇಲುತ್ತ</p>
<p><em>ಅಮೆರಿಕನ್ನಡದ ಕವನಗಳು/೧೩೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೩೩</em><br />ಎಲ್ಲಿಯೋ ಆಳವಲ್ಲದ ದೂರದಲ್ಲಿನ</p>
<p>ನಿತ್ಯದ ಕಡೆಗೆ ಜಾರುತ್ತಿರುವಂತೆ</p>
<p>ಭಾಸವಾಗುತ್ತದೆ.</p>
<p>ಅನಿತರಲ್ಲೇ, ಹಿಮಾಚ್ಛಾದವನ್ನು ಸವಿತೃ ಮರೆಮಾಡಿದಾಗ-</p>
<p>ಕನಸಿದ್ದು ಕೊನೆಯಾಗಿ, ಕೆಲಸ-ಕೂಲಿ ನೆನಪಾಗಿ,</p>
<p>ಅನಾಮತ್ತಾಗಿ ನೈಜತೆಗೆ ಇಳಿದ ಮನಸ್ಸಿಗೆ</p>
<p>ಸುಂದರ ಅನುಭವದಿಂದ ಬೇರೆ ಸರಿದ ಬೇಸರ;</p>
<p>ಅಷ್ಟರಲ್ಲೆ ಕೊಂಚ 'ಧನ್ಯೋಸ್ಮಿ' ಭಾವ.</p>
<p>ಜೊತೆಗೇ-</p>
<p>ಈ ಸೌಂದರ್ಯವನ್ನು ಸವಿಯಲಾರದ ಅಭಿಶಾಪದಲ್ಲಿ</p>
<p>ಹಾಸಿಗೆಯಲ್ಲೇ ಹೊರಳುತ್ತ ಬೇಸಿಗೆಗೆ ಹಾ ತೊರೆಯುವ,</p>
<p>ಕಾಸಿನ ಕೈಲಾಸವನ್ನು ಬೆನ್ನಟ್ಟಿ ಓಡುತ್ತಿರುವ,</p>
<p>ಯಾಂತ್ರಿಕ ಜೀವನದ ಹಲ್ಲಿಗೆ ಸಿಕ್ಕಿ ಹಿಪ್ಪೆಯಾಗುತ್ತಿರುವ,</p>
<p>ಯಾವುಯಾವುದೋ ಭಾರದಲ್ಲಿ ಮಣಿದು ಬಸವಳಿದಿರುವ,</p>
<p>ಮಂದಿಯನ್ನು ನೆನೆದು ಮರುಕ ಮಾಡುತ್ತದೆ.</p>
<p>ಮತ್ತೆ ಈ ಹಿಮ ಪರದೆ ನೆಲೆದೆಡೆಗೆ ಜಾರಿ ಬರುವ</p>
<p>ಆ ನಾಳೆ ನಸುಕಿಗೆ ಮನಸು ಕಾಯುತ್ತದೆ.</p>
<p><strong><em>-ಜಿ. ದಕ್ಷಿಣಾಮೂರ್ತಿ</em></strong>(ಮೌಂಟನ್ ವ್ಯೂ, ಕ್ಯಾಲಿಫೋರ್ನಿಯಾ)</p>
<p>
<strong>ಆಸೆ</strong>
</p>
<p>ಜನ ಕೋಟಿಯ ಬಡತನದ ಬಸಿರಲ್ಲಿ</p>
<p>ಜನಿಸಿದಾ ಕೂಸು.</p>
<p>ಭರತವರ್ಷದ ಕಡು ದಾರಿದ್ರ್ಯದ</p>
<p>ಕಿಟ್ಟದೊಳಗಿನ ಕಿಡಿ.</p>
<p>ಶತ ಶತಮಾನಗಳ ಗುಲಾಮತೆಯ ಸಂಕಲೆಗಳ</p>
<p>ಭವ್ಯ ಪರಂಪರೆಗಳ ಬೂದಿಯಲಿ ಏದುಸಿರುಕ್ಕುತಿದೆ.</p>
<p>ಅಪ್ಪ ಹಾಕಿದ ಆಲದ ಮರಕ್ಕೆ ನೇಣು ಬಿದ್ದು</p>
<p>ಗುಲಾಮನಾಗುವ ಮುನ್ನ</p>
<p>ಸಮಾಜವಾದದ ಗೊಡ್ಡು ಬಂಡಿಯನೇರಿ</p>
<p>ಇಪ್ಪತ್ತೊಂದನೇ ಶತಮಾನಕೆ ಕುಟ ಕುಟಾ ಕುಂಟುತ್ತಾ</p>
<p>ನಡೆದಾಗ ಗಾಲಿ ಕಿತ್ತು, ಮೂಕಿ ಮುರಿದು</p>
<p>ಹಲ್ಲು ಹರಿಯುವ ಮುನ್ನ</p>
<p>ಪ್ರಜ್ವಲಿಸಿ ಜ್ಯೋತಿಯಾಗುವ ಬಯಕೆ.</p>
<p>ಕೆರೆಯಂಚಿನ ಜೊಂಡಾಗಿ,</p>
<p>ಕೊಳೆತು ಕೊರಗುವ ಮುನ್ನ</p>
<p>ಕಾಲಿನ ಕುಡುಗೋಲಿನ ಕೊಯ್ತಕ್ಕೆ ಸಿಕ್ಕಿ</p>
<p>ಚಾಪೆಯಾಗಿ ಎಲ್ಲರ ತುಳಿತಕ್ಕೆ ಸಿಲುಕುವ ಮುನ್ನ</p>
<p>ನಂತನವ ಬಿತ್ತಿ, ಬೆಳಸಿ, ಹೆಮ್ಮರವಾಗಿ</p>
<p>ಅಶ್ವತ್ಥವೃಕ್ಷದಂತೆ ಗಿಳಿಸಂಕುಲಕೆ ಆಶ್ರಯದಾತನಾಗುವ ಆಸೆ.</p>
<p><strong><em>-ನಾರಾಯಣ ಸ್ವಾಮಿ</em></strong>(ಕಿಂಗ್ ಆಫ್ ಪ್ರಷ್ಯ, ಪೆನ್ಸಿಲ್ವೇನಿಯಾ)</p>
<p>
<strong>ಇಲ್ಲಿ ಇಲ್ಲ</strong>
</p>
<p>ಅಮೆರಿಕದಲ್ಲಿ ಎಲ್ಲೂ ಇಲ್ಲ-</p>
<p>ನನ್ನವರಿಲ್ಲ, ತನ್ನವರಿಲ್ಲ;</p>
<p>ನೀನೇ ಎಂದು ಕೇಳುವರಿಲ್ಲ!</p>
<p>ಅಳುವವರಿಲ್ಲ, ನಗುವವರಿಲ್ಲ-</p>
<p>ಅತ್ತರೆ ಏಕೆಂದು ಕೇಳುವರಿಲ್ಲ;</p>
<p>ನಕ್ಕರೆ ಜೊತೆಗೆ ನಗುವವರಿಲ್ಲ!</p>
<p>ಗಂಡ ಹೆಂಡತಿಯ ಕೇಳುವುದಿಲ್ಲ;</p>
<p>ಹೆಂಡತಿ ಗಂಡಗೆ ಮಣಿಯಬೇಕಿಲ್ಲ;</p>
<p>ಒಟ್ಟಿಗೆ ಇಬ್ಬರೂ ಇರುವುದೇ ಇಲ್ಲ!</p>
<p>ಅಣ್ಣ-ತಮ್ಮ ಸೇರುವುದಿಲ್ಲ;</p>
<p>ಅಕ್ಕ ತಂಗಿ ತೌರು ಒಂದೇನಲ್ಲ;</p>
<p>ಬಂಧು ಬಳಗ ಬೇಕಾಗಿಲ್ಲ!</p>
<p>ಸೋತರೆ ಧೈರ್ಯ ಕೊಡುವವರಿಲ್ಲ;</p>
<p>ಗೆದ್ದರೆ ಬೆನ್ನು ತಟ್ಟುವರಿಲ್ಲ;</p>
<p>ಸೋಲೂ ಗೆಲುವೂ ಒಂದೇ ಎಲ್ಲ!</p>
<p>ಸೀರಿಯಲ್ ಇಲ್ಲದೆ ಬ್ರೇಕ್‍ಫಾಸ್ಟ್ ಇಲ್ಲ;</p>
<p><em>ಅಮೆರಿಕನ್ನಡದ ಕವನಗಳು/೧೩೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೩೫</em><br />ಪೀಟ್ಸಾ ಸ್ಪಗೆಟ್ಟಿಗೆ ಕೊನೆ-ಮೊದಲಿಲ್ಲ;</p>
<p>ಅಡಿಗೆ ಮನೆಯ ಯೋಚನೆಯಿಲ್ಲ!</p>
<p>ಜಾತಿ ಭೇದವು ಮೊದಲೇ ಇಲ್ಲ!</p>
<p>ಕೀಳು ಮೇಲು ಎಂಬುದೇ ಇಲ್ಲ-</p>
<p>ಕೆಲಸಕೆ ಗೌರವ ಇಲ್ಲಿದೆಯಲ್ಲ!</p>
<p>ಹಾಯ್ ಎಂದು ಹೇಳುವರೆಲ್ಲ;</p>
<p>ಮನೆಗೆ ಮಾತ್ರ ಕರೆಯುವುದಿಲ್ಲ-</p>
<p>ಕ್ರಿಸ್ಮಸ್ ಹಬ್ಬ ನಿಲ್ಲುವುದಿಲ್ಲ!!</p>
<p><strong><em>-ಹ ವೆ ಕೃಷ್ಣಮೂರ್ತಿ</em></strong>(ವಿಂಟರ್ ಹೇವನ್, ಫ್ಲಾರಿಡಾ)</p>
<p>
<strong>ಮೊದಲ ರಾತ್ರಿ</strong>
</p>
<p>ಕತ್ತಲಿಲ್ಲದ ಹಗಲು ಹಾರುತ್ತ ಬಂದಾಗ</p>
<p>ಕಡಲು, ಮರುಭೂಮಿ, ಹಿಮಾಚ್ಛಾದಿತ ಬೆಟ್ಟಗಳು</p>
<p>ಊರು, ನದಿಗಳು ತ್ರಿವಿಕ್ರಮ ಪಾದದಡಿಯಲ್ಲಿ</p>
<p>ಚಿಕ್ಕದಾಗಿ ವಿಮಾನದಲ್ಲಿ ತೇಲುತ್ತ ಬಂದಾಗ,</p>
<p>ಮುಟ್ಟಿದ್ದೆ ಅಮೆರಿಕೆಯ ನ್ಯೂಯಾರ್ಕ್ ನೆಲ.</p>
<p>ಹಿಂದೂ ಶಾಸ್ತ್ರೀಯ ವಾದದಂತೆ ಇದು ಕರ್ಮಭೂಮಿಯಲ್ಲ;</p>
<p>ಜಪ, ದೇವನಿಲುವಿಗೆ, ಪುನರ್ಜನ್ಮಕ್ಕೆ ಇಲ್ಲಿ ಬೆಲೆಯಿಲ್ಲ.</p>
<p>ಆದರೆ, ಇಲ್ಲಿನ ಜನಕ್ಕೆ ಅದೂ ಗೊತ್ತಿಲ್ಲ.</p>
<p>ಹಣ ಮಾಡುವ ಜನ ದೇವರಿಗೆ ಜನ್ಮಾಂತರಕ್ಕೆ ಎಡೆಕೊಟ್ಟು</p>
<p>ಜೋಳಿಗೆಯ ತುಂಬುತ್ತಾರೆ!</p>
<p>ಪೂರ್ವಜರು ಮರದ ಪೊಟರೆಯಲ್ಲಿ ವಾಸಿಸಿದಂತೆ,</p>
<p>ಇಲ್ಲಿ ನಾವು ಬಣ್ಣದ ಮರದ ಮನೆಯಲ್ಲಿ ಇರುತ್ತೇವೆ.</p>
<p>ಇದು ನಮ್ಮ ಮೊದಲ ಹಗಲಿನನುಭವ.</p>
<p>ರಾತ್ರಿಯೆದ್ದು ಹಗಲೆಂದು ಭ್ರಮಿಸುವ ನಾವು</p>
<p>ಕತ್ತಲೆಂದು ಮುಸುಕೆಳೆಯುತ್ತೇವೆ.</p>
<p>ಕಾಗೆ ಕೂಗದಿದ್ದರೂ ಇಲ್ಲಿ ಬೆಳಗಾಗುತ್ತಿದೆ!</p>
<p><strong><em>-ಕುಮುದಾತನಯ</em></strong>(ಜೆರ್ಸಿ ಸಿಟಿ, ನ್ಯೂಜೆರ್ಸಿ)</p>
<p>
<strong>ನಿರೀಕ್ಷೆ</strong>
</p>
<p>ಆತುರದಿ, ಕಾತರದಿ ಕಾಯುತಲಿದ್ದೆ ನಾ</p>
<p>ವಿಶ್ವಾಸಿಗಳೊಡಗೂಡಿ-ವರುಷದಿಂ</p>
<p>ಬೇರ್ವೊಡೆದು, ಬೆಳೆ ಬೆಳೆದು ಮರವಾದ</p>
<p>ಆಸೆ ಫಲಿಸುವುದೋ - ಎಂದು.</p>
<p>ಇಂತಿರುತಿರಲನಿತರೊಳೆ ವ್ಯೋಮ ವಿಸ್ತಾರಮಂ</p>
<p>ಭೇದಿಸುತ ಪ್ರತ್ಯಕ್ಷಮಾಯ್ತೊಂದು ವಿಮಾನಂ;</p>
<p>ಒಡನೆಯೇ ಭೂ-ಸ್ಪರ್ಶ ಮಾಡಿತ್ತು, ನಮಗಭಿಮುಖವಾಯ್ತು-</p>
<p>ಹೃದಯದಾ ತುಡಿತ ನೂರ್ಮಡಿಯಾಯ್ತು!</p>
<p>ಓ! ತುಡಿತವೆ, ತಾಳ್, ತಾಳ್; ಅದೋ ನೋಡು,</p>
<p>ಗಕ್ಕನೆ ನಿಂತಿದೆ ವಿಮಾನಂ;</p>
<p>ಇಳಿಯತೊಡಗಿಹರ್ ಮನುಜರದರಿದೆ;</p>
<p>ಆದರೇನವರೆಲ್ಲ ಅವ್ರ್, ಇವರ್-ನಿನ್ನವರ್?</p>
<p>ಅದೋ, ಅಲ್ಲಿ, ಅವರುಂ ನಿನ್ನೆಡೆಗೆ ಕೈಬೀಸುತಿಹರು!</p>
<p>ಬಂದಳೇ, ಬಂದಳೇ, ಆ ಜೀವ-ಗೆಳತಿ?</p>
<p>ಜೀವ ಗ್ಯೋತಿ, ಪ್ರೇಮ ಮಯಿ?</p>
<p>ತಂದಳೇ, ತಂದಳೇ, ಪ್ರೇಮ ಫಲವ?</p>
<p>ಏನೆಂದೆ ಮಗನೇ-"ಅಪ್ಪಾ, ಅಪ್ಪಾ, ಅಪ್ಪ"?</p>
<p>ಅಂತಾದರೆನ್ನ ಕ್ಷಮಿಸಿಹ ನೀ, ತಂದೆಯೆನಿಪಾ</p>
<p>ಕರ್ತವ್ಯ ಭ್ರಷ್ಟನನ್; ಆದರೇಂ ನೀನಿರದೆ</p>
<p>ಕ್ಷಣವೊಂದು ಯುಗವಾಯ್ತು ನೋಡ,</p>
<p>ನೀನಿರಲು ಯುಗವೊಂದು ಕ್ಷಣವಾಗುವುದು ನೋಡ!</p>
<p>ಎಲೆ ತುಂಟ! ಒಂದರಗಳಿಗೆ ಸಂದಿಲ್ಲ,</p>
<p>ಆಗಲೇ ಹೆಗಲೇರುವಿಯ! ತಡೆ, ತಡೆ;</p>
<p>ಅವಸರಮೇಕೆ? ನಾ ನಿನ್ನ, ನೀ ನನ್ನ</p>
<p>ಮತ್ತಿನ್ನು ಬಿಡುವುದುಂಟೆ?</p>
<p>ಇದೋ ನೋಡಿ, ಈ ಇವರೆ ವಿಶ್ವಾಸಿಗಳ್,</p>
<p>ಒಡಹುಟ್ಟಿದವರಿಗುಂ ಮಿಗಿಲ್-ಕಾಣದಾ</p>
<p>ನಾಡಿನಲಿ ತಂದೆ ತಾಯ್ಗಳ್, ನೇಹಿಗರ್;</p>
<p><em>ಅಮೆರಿಕನ್ನಡದ ಕವನಗಳು/೧೩೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೩೭</em><br />ಮಗನೆ, ಅವರ ಮಕ್ಕಳ ಇವರ್, ನಿನ್ನೊಡನಾಡಿಗಳ್-</p>
<p>ಆಡಲಿಕೆ, ಓದಲಿಕೆ, ಬರೆಯಲಿಕೆ, ಬೆಳೆಯಲಿಕೆ!</p>
<p><strong><em>-ಡಾ. ಮಾ. ಶಿ. ವಿಜಯಕುಮಾರ್</em></strong>(ಮಾಂಟ್ರಿಯಾಲ್, ಕೆನಡಾ)</p>
<p>
<strong>ಉದಯವಾಗಿದೆ ಕನ್ನಡನಾಡು !</strong>
</p>
<p>ಉದಯವಾಗಿದೆ ನಮ್ಮ ಚೆಲುವ ಕನ್ನಡ ನಾಡು!</p>
<p>ಉದಯವಾಗಿದೆ ನಮ್ಮ ಚೆಲುವ ಕನ್ನಡ ನಾಡು!!</p>
<p>ಹಕ್ಕ ಬುಕ್ಕರು ಹರಸಿ, ಸ್ಥಾಪಿಸಿದ ನಾಡು;</p>
<p>ವಿಜಯನಗರದ ರಾಜರಾಳಿದಾ ನಾಡು;</p>
<p>ಹರಿದು ಹಂಚಾಗಿದ್ದು, ಒಂದು ಗೂಡಿದ ನಾಡು;</p>
<p>ಶಿಥಿಲಿಸಿರುವೀ ಹಂಪೆ ಒಮ್ಮೆ ಮೆರೆದಾ ನಾಡು!</p>
<p>ಯದುವಂಶದರಸುಗಳು ಪಾಲಿಸಿದ ನಾಡು;</p>
<p>ಮೇಧಾವಿ ವಿಶ್ವೇಶ್ವರನು ಜನಿಸಿದಾ ನಾಡು;</p>
<p>ಟಿಪ್ಪು ಹೈದರಾಲಿಯರು ಹೋರಾಡಿದ ನಾಡು;</p>
<p>ಓಬವ್ವ ಕಿಂಡಿಯಲಿ ಕಾದಾಡಿದಾ ನಾಡು!</p>
<p>ತುಂಗ ಭದ್ರ ಕೂಡಲಲಿ ಸಂಗಮಿಸುವ ನಾಡು;</p>
<p>ಭೋರ್ಗರೆವ ಗೇರುಸೊಪ್ಪ ಜಲಪಾತದಾ ನಾಡು;</p>
<p>ಕಾವೇರಿ ರಭಸದಲಿ ದುಮ್ಮಿಕ್ಕುವ ನಾಡು;</p>
<p>ಮೇಕೆದಾಟಲಿ ಕಿರಿದಾಗಿ ಹರಿಯುತಿಹ ನಾಡು!</p>
<p>ಗೋಮಟೇಶನು ರವಿಗೆ ಮೈಯೊಡ್ಡಿರುವ ನಾಡು;</p>
<p>ಕೈಲಾಸ ವೈಕುಂಠಗಳ ಶಾಂತಿ ಧಾಮದಾ ಬೀಡು;</p>
<p>ಬೇಲೂರು ಹಳೆಬೀಡು ಶಿಲಾ ಬಾಲಿಕೆಯರ ನಾಡು;</p>
<p>ರಂಗ ತಿಟ್ಟಿನ ಪಕ್ಷಿಧಾಮದಚ್ಚರಿಯ ಬೀಡು!</p>
<p>ಜಾಜಿ ಮಲ್ಲಿಗೆ ಸಂಪಿಗೆ ಕಂಪ ಬೀರುವ ನಾಡು;</p>
<p>ತೆಂಗು ಮಾವು ಹಲಸುಗಳ ಸಮೃದ್ಧಿಯಾ ಬೀಡು</p>
<p>ಕಾಫಿ ಮೆಣಸು ಅಡಿಕೆ ಬೆಳೆಯುತ್ತಿರುವ ನಾಡು;</p>
<p>ರಾಗಿ ಜೋಳ ತೆನೆ ಭತ್ತ ಬಿತ್ತುವಾ ನಾಡು!</p>
<p>ಕೋಲಾರದಲಿ ಚಿನ್ನ ಗಣಿ ಇರುವ ನಾಡು;</p>
<p>ಮಲೆನಾಡ ಶ್ರೀಗಂಧದ ಸುವಾಸನೆಯ ಗೂಡು;</p>
<p>ಸಹ್ಯಾದ್ರಿ ಮಲೆ ನಮಗೆ ವರಕೊಟ್ಟ ನಾಡು;</p>
<p>ಆಗುಂಬೆಯಾ ದಿವ್ಯ ಸೂರ್ಯಾಸ್ತಮದ ನಾಡು!</p>
<p>ಮಧ್ವ ಬಸವ ಶಂಕರಾದಿಯರು ಮತ ಸಾರಿದ ನಾಡು;</p>
<p>ವರವಿತ್ತು ಹರಸುತಿಹ ಶಾರದಾಂಬೆಯ ನಾಡು;</p>
<p>ರಂಗನಾಥನ ಪುಟ್ಟ ಪಾದ ಮೆಟ್ಟಿದ ನಾಡು;</p>
<p>ಉಡುಪಿ ಕೃಷ್ಣ ಕನಕನಿಗೆ ತಿರುಗಿದಾ ನಾಡು;...</p>
<p>ವೀರ ನಾರಾಯಣನು ಉದಿಸಿದ ನಾಡು;</p>
<p>ಬೇಂದ್ರೆ ಕಾರಂತ ಮಾಸ್ತಿ ಕುವೆಂಪರ ತಾಯ್ನಾಡು;</p>
<p>ಶೇಷಣ್ಣ ಚೌಡಯ್ಯ ನುಡಿಸಿದ ನಾಡು;</p>
<p>ಕನಕ ಪುರಂದರರ ಕೀರ್ತನೆಯ ಬೀಡು!</p>
<p><strong><em>-ಡಾ. ಎನ್ ಜಯರಾಮ್</em></strong>(ಹ್ಯೂಸ್ಟನ್, ಟೆಕ್ಸಾಸ್)</p>
<p>
<strong>ತ್ರಿಶಂಕು</strong>
</p>
<p>ಊರಾಚೆಯಿಂದ ಬಂದವನಿಗೆ</p>
<p>ಕಂಡದ್ದು -</p>
<p>ಅರೆ ಸತ್ತ ಗುಲ್‍ಮೊಹರ್ ಮರಗಳು</p>
<p>ಕ್ಷೀಣ ದೇಹಗಳು</p>
<p>ಬತ್ತಿ ಹೋದ ಮೋರೆಗಳು</p>
<p>ಅಸ್ಪಷ್ಟ ದೀಪದುರಿಬೆಳಕಲ್ಲಿ</p>
<p>ತೆವಳುವ ಹೆಜ್ಜೆಗಳ ಹಲ್ಲಿ</p>
<p>ಗೋಸುಂಬೆ ಹರಿದ ಜಾಡಲ್ಲಿ</p>
<p>ಬಣ್ಣ - ಬಣ್ಣ</p>
<p>ದಾರಿಯುದ್ದಕ್ಕೂ ಯುದ್ಧ</p>
<p>ಕೋಮುವಾರು ಗಲಭೆ</p>
<p>ಮೂತ್ರ ವಿಸರ್ಜಕರ ಸಹಗುಂಪು</p>
<p>ಶುನಕಗಳ ಮೈಥುನ</p>
<p>ಚಕ್ಕಳ ಬೊಂಬೆಗಳ ಬಯಲಾಟ</p>
<p>ರೈಲಿನ ಹಾದಿಗುಂಟ</p>
<p>ಕುಕ್ಕರಗಾಲಿನವರು</p>
<p>ಕೈ ಬೀಸಿ ಕರೆಯುವರು</p>
<p><em>ಅಮೆರಿಕನ್ನಡದ ಕವನಗಳು/೧೩೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೩೯</em><br />ಬೋಗಿಯ ತುಂಬ ಮರಗಾಲಿನವರು</p>
<p>ಬೆವರು ನಿರೋಧಕ ಹಚ್ಚದ</p>
<p>ಕಂಕುಳಿನವರು.</p>
<p>ಭರಿಸಲಾರದ</p>
<p>'ಹೊರಲಾರದ'</p>
<p>ಗರ್ಭ ಧರಿಸಿದವರು</p>
<p>ಕಾಗೆಗಳು</p>
<p>ಸಾಲಿಗೆ ನಿಂತ ಗೂಬೆಗಳು</p>
<p>ಗೊತ್ತಿರುವವರ,</p>
<p>ಗೊತ್ತಿಲ್ಲದೇ ಇರುವವರ</p>
<p>ಧಾಳಿ</p>
<p>ಕಳಿತ ಕಿತ್ತಲೆ ಸಂಜೆ ಕರಗಿ,</p>
<p>ಹಿಂಡುಗೂಡುತ್ತಿವೆ</p>
<p>ದಿಗಿಲುಮೋಡಗಳು</p>
<p>ಕನಸುಗಣ್ಣಲ್ಲೇ-</p>
<p>ರೋಜಿ ಪೊದೆ ಎಡವಿ ಬಿದ್ದು</p>
<p>ಸಿಕ್ಕಿದ್ದು</p>
<p>ಹಸಿ ಮಾವಿನೆಲೆ ಚೂರುಗಳು</p>
<p>ಹಿಂದೆ ತಿರುಗಿದಾಗ</p>
<p>ಕಂಡದ್ದು ಬರಿ ದಟ್ಟ ನೀಲಿ</p>
<p>ಗಾಢವಾಗುತ್ತಿದೆ ಈ</p>
<p>ಗಂವ್ವೆನ್ನುವ ಕತ್ತಲೆ-</p>
<p>ಕತ್ತಾಳೆ ಬೇಲಿ.</p>
<p>ಅಜ್ಜಿ ಕಂಡಿದ್ದ, ಹೇಳಿದ್ದ</p>
<p>ಮೋಹಿನಿ ಬರಬಹುದೆ?</p>
<p>ಕೊಳ್ಳಿದೆವ್ವಗಳು ಕುಣಿಯ ಬಹುದೆ?</p>
<p>ಬೆಳ್ಳಂ ಬೆಳಗು-</p>
<p>ಗೆಳೆಯ ಕೃಷ್ಣ ಹೇಳಿದ್ದಿಷ್ಟು:</p>
<p>"ಇದು ಸಮಸ್ಯೆಗಳ ಕಂದರ</p>
<p>ಸರ್ಕಾರೀ ಮಾಫಿಯಾದ ಹಂದರ</p>
<p>ಬದುಕುವ ತಾಕತ್ತಿದ್ದರೆ ಬಾ ಮಗನೆ</p>
<p>ಇಲ್ಲ - ಇರು ಅಲ್ಲೇ ಇರು;</p>
<p>ನಿನಗಲ್ಲ ಈ ರಾವಣ ರಾಜ್ಯ!"</p>
<p><strong><em>-ಡಾ. ಕೆ. ಎನ್. ಮೂರ್ತಿ</em></strong>(ಗೋಲ್ಡ್ಸ್‍ಬರೋ, ನಾರ್ತ್ ಕೆರೋಲಿನಾ)</p>
<p>
<strong>ವನಸುಮ</strong>
</p>
<p>ವನಸುಮದೊಲೆನ್ನ ಜೀ</p>
<p>ವನವು ವಿಕಸಿಸುವಂತೆ</p>
<p>ಮನವನನುಗೊಳಿಸು ಗುರುವೇ-ಹೇ ದೇವ ||ಪ||</p>
<p>ಜನಕೆ ಸಂತಸವೀವ</p>
<p>ಘನನು ನಾನೆಂದೆಂಬ</p>
<p>ಎಣಿಕೆ ತೋರದೆ ಜಗದ ಪೊಗಳಿಕೆಗೆ ಬಾಯ್ ಬಿಡದೆ ||ಅನು||</p>
<p>ಕಾನನದಿ ಮಲ್ಲಿಗೆಯು</p>
<p>ಮೌನದಿಂ ಬಿರಿದು ನಿಜ</p>
<p>ಸೌರಭವ ಸೂಸಿ ನಲವಿಂ</p>
<p>ತಾನೆಲೆಯ ಪಿಂತಿರ್ದು</p>
<p>ದೀನತೆಯ ತೋರಿ ಅಭಿ</p>
<p>ಮಾನವನು ತೊರೆದು ಕೃತಕೃತ್ಯತೆಯ ಪಡೆವಂತೆ</p>
<p>ಉಪಕಾರಿ ನಾನು ಎ</p>
<p>ನ್ನು ಪಕೃತಿಯು ಜಗಕೆಂಬ</p>
<p>ವಿಪರೀತ ಮತಿಯನುಳಿದು</p>
<p>ವಿಪುಲಾಶ್ರಯವನೀವ</p>
<p>ಸುಫಲ ಸುಮಭರಿತ ಪಾ</p>
<p>ದಪದಂತೆ ನೈಜಮಾದೊಳ್ಪಿನಿಂ ಬಾಳ್ವವೊಲು</p>
<p>
<strong>
<em>-ಡಿ.ವಿ.ಗುಂಡಪ್ಪ</em>
</strong>
</p>
<p>
<strong>ನನ್ನ ಮುದ್ದು ಕಂದ</strong>
</p>
<p>ಓ ನನ್ನ ಕಂದ;</p>
<p>ನಿನ್ನ ಮೊಗವೆಷ್ಟು ಅಂದ;</p>
<p>ನಡೆ ನುಡಿಯೆಷ್ಟು ಚಂದ!</p>
<p>ನೀನೊಮ್ಮೆ ನಕ್ಕರೆ</p>
<p><em>ಅಮೆರಿಕನ್ನಡದ ಕವನಗಳು/೧೪೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೪೧</em><br />ಅದೇ ಹಾಲು ಸಕ್ಕರೆ;</p>
<p>ಮೀಸಲು ನಿನಗೆ ನನ್ನೆಲ್ಲ ಅಕ್ಕರೆ!</p>
<p>"ಅಮ್ಮಾ", ಎಂದೊಡೆ ನೀನು</p>
<p>ಮಧುರನಾದ ಕೇಳುವೆ ನಾನು-</p>
<p>ಮಿಗಿಲಾದ ಸುಖ ಇನ್ನೇನು?</p>
<p>ಓಹ್! ನಿನ್ನ ಅಪ್ಪುಗೆ</p>
<p>ಸ್ವರ್ಗ-ಸುಖವದು ಎನಗೆ;</p>
<p>ನೀನೆಂಥ ಅಮೂಲ್ಯ ಕೊಡುಗೆ.</p>
<p>ಧನ್ಯವಾದಗಳು ಆ ದೇವಗೆ!</p>
<p><strong><em>-ನಾಗಮಣಿ ವಿಶ್ವನಾಥ್</em></strong>(ಸೌತ್ ಫೀಲ್ಡ್, ಮಿಷಿಗನ್)</p>
<p>
<strong>ಕನ್ನಡದ ಕಾಗುಣಿತ</strong>
</p>
<p>ಕನ್ನಡದ ನುಡಿ ಚೆಂದ, ನಡೆ ಚಂದ, ನಗೆ ಚಂದ</p>
<p>ಕಾವೇರಿ ಹರಿದಿರುವ ಕನ್ನಾಡ ಬಗೆ ಚಂದ</p>
<p>ಕಿತ್ತೂರ ಚೆನ್ನಮ್ಮ ವೀರ ಧೀರತೆಯಿಂದ</p>
<p>ಕೀರ್ತಿಯನು ಗಳಿಸಿದಳು ಕರುನಾಡ ಮಡಿಲಿಂದ</p>
<p>ಕುವರವ್ಯಾಸನು ಹಾಡಿ ಕುಣಿದನೈ ಮುದದಿಂದ</p>
<p>ಕೂಗಿರಲು ಕೋಗಿಲೆಯು ಕನ್ನಡದ ಮರದಿಂದ</p>
<p>ಕೃಪೆಯಿರಲಿ ಕರುನಾಡ ಬಸವನಾ ದಯೆಯಿಂದ</p>
<p>ಕೂೃವಲ್ಲೆ ಕನ್ನಡವೆ ತಾಯ ಜೋಗುಳದಿಂದ</p>
<p>ಕೆಂಪು ತಳಿರಿನ ಚೆಂದ ತೆಂಗು ಮಾವುಗಳಂದ</p>
<p>ಕೇದಿಗೆಯ, ಮಲ್ಲಿಗೆಯ, ಸುರಗಿ ಸೌರಭದಿಂದ</p>
<p>ಕೈಯ ಕಡೆಗೋಲಿಂದ ಉಡುಪಿ ಕೃಷ್ಣನು ನಿಂದ</p>
<p>ಕೊಡುಗೈಯ ದಾನಿಗಳ, ಕಡುಭಕ್ತರಾನಂದ</p>
<p>ಕೋವಿದರ, ಶಿಲ್ಪಿಗಳ, ಕವಿಯ ಕಲ್ಪನೆಯಿಂದ</p>
<p>ಕೌಶಲದ ತವರಾದ ಕರುನಾಡ ನೆಲದಿಂದ</p>
<p>ಕಂಗಳಿಗೆ ಚೆಲುವಾಗಿ, ಬಗೆಗೆ ಒಲವನು ತಂದು</p>
<p>ಕಹಳೆಯಿಡು ಕನ್ನಡಕೆ ಜಯಭೇರಿ ನಿನ್ನಿಂದ.</p>
<p><strong><em>-ವಿಮಲಾ ಚನ್ನಬಸಪ್ಪ</em></strong>(ಅಲೆಕ್ಸಾಂಡ್ರಿಯಾ, ವರ್ಜೀನಿಯಾ)</p>
<p>
<strong>ಹಾವು</strong>
</p>
<p>ಮಡಚಿದ್ದ ಚಾಪೆ ಬಿಡಿಸ ಹೊರಟಾಗ</p>
<p>ಕಂಡದ್ದೊಂದು ಹಾವು!</p>
<p>ನಾಗರ ಹಾವು!</p>
<p>ಹೆಡೆ ಬಿಡಿಸಿ ತಲೆ ಎತ್ತಿ ನಿಂತಿದೆ.</p>
<p>ನನ್ನನ್ನೇ ನೋಡುತ್ತಲಿದೆ.</p>
<p>ಎಲ್ಲಿಂದ ಬಂದುದೆಂಬುದೇ ಅರಿಯದು.</p>
<p>ಹುತ್ತವಿಲ್ಲ. ಗವಿಯಿಲ್ಲ.</p>
<p>ಆದರೂ ಹಾವು ನನ್ನ ಮುಂದಿದೆ.</p>
<p>ಚಿಮಿಣಿ ಬೆಳಕಿನಲ್ಲೂ ಅದರ</p>
<p>ಕಣ್ಣುಗಳು ಹೊಳೆಯುತ್ತಲಿವೆ.</p>
<p>ಸೀಳಾದ ನಾಲಿಗೆಯ ಹೊರ ಹಾಕಿ,</p>
<p>"ಬುಸ್, ಬುಸ್, ಬುಸ್" ಎಂದು,</p>
<p>"ಇದೋ ಕಡಿಯುವೆ" ಎನ್ನುವಂತಿದೆ.</p>
<p>ವಿಷದ ಹಲ್ಲು ಕಾಣದಿದ್ದರೂ</p>
<p>ಭಯ ಓಡೋಡಿ ಬರುತ್ತಿದೆ.</p>
<p>ಕಲಿತಿದ್ದ ಧರ್ಮವೆಂದಿತು:</p>
<p>"ದೇವರು, ನಮಸ್ಕರಿಸು, ಹಾಲೆರೆ,</p>
<p>ನಿನ್ನನ್ನು ಹರಸ ಬಂದಿಹ ದೇವರು."</p>
<p>ಕಲಿತಿದ್ದ ವಿದ್ಯೆ ಎಂದಿತು:</p>
<p>"ಹಾವೊಂದು ಬರಿ ಉರಗ ;</p>
<p>ದೊಣ್ಣೆ ಹುಡುಕು, ಹೊಡೆ, ಬಡೆ;</p>
<p>ಆಮೇಲೆ ಕೊಂದು, ಅದರ</p>
<p>ಭಾಗಗಳನ್ನೆಲ್ಲ ಕಲಿ;</p>
<p>ಅದರ ಕಶೇರುಮಣಿಗಳನ್ನೆಲ್ಲ ಎಣಿಸಿನೋಡು"</p>
<p>ಮನದ ಮೂಲೆಯಲ್ಲಿದ್ದ ಅಂಜಿಕೆ ಹೇಳಿತು:</p>
<p>"ನಿನ್ನ ಕಾಲಿಗೆ ಬುದ್ಧಿ ಹೇಳು;</p>
<p>ಇಲ್ಲವಾದರೆ ನಿನಗೆ ಉಳಿಗಾಲವಿಲ್ಲ;</p>
<p><em>ಅಮೆರಿಕನ್ನಡದ ಕವನಗಳು/೧೪೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೪೩</em><br />ಹಾವಿನೊಡನೆ ಆಟ ಸಲ್ಲದು!"</p>
<p>ಆತ್ಮ ನುಡಿಯಿತು:</p>
<p>"ಅದೂ ನಿನ್ನಂತೆ ಒಂದು ಪ್ರಾಣಿ;</p>
<p>ಪ್ರಜಾಪ್ರಭುತ್ವ ರಾಷ್ಟ್ರದಲ್ಲಿ</p>
<p>ಅದಕ್ಕೂ ನಿನ್ನಷ್ಟೇ ಹಕ್ಕಿದೆ</p>
<p>ಅದನ್ನೂ ನಿನ್ನಂತೆ ಕಾಣು."</p>
<p>ವಿವೇಕವೆಂದಿತು:</p>
<p>"ಮನೆಗೆ ಬಂದಿರುವ ಅತಿಥಿ</p>
<p>ಯನ್ನು ಹಾಗೆ ಹಿಂದಿರುಗಿಸಬೇಡ;</p>
<p>ಅತಿಥಿ ಸತ್ಕಾರ ತಿಳಿದೂ, ಇಂತಿರುವುದು ಸರಿಯೇ!?"</p>
<p>ಹಾವು ಹೆಡೆ ಮಡಚಿತು,</p>
<p>ಹಾವು ಹೆಡೆ ಬಿಡಿಸಿತು,</p>
<p>ಮತ್ತೊಮ್ಮೆ ಮಡಚಿತು, ಬಿಡಿಸಿತು,</p>
<p>ಮಡಚಿ-ಬಿಡಿಸಿ; ಮಡಚಿ-ಬಿಡಿಸಿ;</p>
<p>ಕಡೆಗೆ ಬಿಡಿಸಿಯೇ ಬಿಡಿಸಿತು!</p>
<p>ಮೆಲ್ಲಗೆ ಮುಂದಕ್ಕೆ ಹರಿಯತೊಡಗಿತು.</p>
<p>ಹಾಯ್!</p>
<p>ಎಂದಿತು ಮನಸ್ಸು ಬೆಚ್ಚಿ.</p>
<p>ಮತ್ತೆ ಧೈರ್ಯ ತಂದು</p>
<p>ಅಲ್ಲಿಯೇ ನಿಂತಾಗ, ಹಾವೂ</p>
<p>ಸ್ವಲ್ಪ ಹೊತ್ತು ನಿಂತಲ್ಲಿಯೇ ನಿಂತು</p>
<p>ಮತ್ತೆ ಮುಂದೆ ಬಂದು</p>
<p>ಕಡಿಯಲೋ ಬೇಡವೋ ಎಂದು</p>
<p>ಆಲೋಚಿಸುವಂತೆ ಕಂಡಿತು.</p>
<p>ಇನ್ನೇನು ಕಡಿಯುವುದರಲ್ಲಿದೆ-</p>
<p>"ನನಗೆ ಉಳಿಗಾಲವಿಲ್ಲ."</p>
<p>ದೊಣ್ಣೆ ಹುಡುಕಲು ಕೈ ಬಾರದಾಯಿತು!</p>
<p>ಕಣ್ಣು ಕಾಣದಾಯಿತು!</p>
<p>ಕಾಲು ಕೀಳಲು, ಕಾಲೂ ಬಾರದಾಯಿತು!</p>
<p>ಕಿವಿ ಕೇಳದಾಯಿತು!</p>
<p>ಕಡೆಗೂ ಹಾವು ಕಡಿದೇ ಬಿಟ್ಟಿತು.</p>
<p>ವಿಷವೇರಿತು!</p>
<p>ನಾನು ಸತ್ತೆ!</p>
<p>ಮತ್ತೆ ಸತ್ತೂ ಬದುಕಿದೆ!</p>
<p>ಇನ್ನೊಮ್ಮೆ ಹಾವು ಬಂದಾಗ</p>
<p>ಖಂಡಿತ, ಹೊಡೆದು, ಬಡೆದು</p>
<p>ಕೊಲ್ಲುವೆನೆಂಬ ಸಮಾಧಾನ ಕಡೆಗೆ!</p>
<p><strong><em>-ಶಾಮ ಭಟ್</em></strong>(ಯೀಡಾನ್, ಪೆನ್ಸಿಲ್ವೇನಿಯಾ)</p>
<p>
<strong>ಹುಟ್ಬೇಕು ಇಂಗ್ಲಂಡಿನಾಗ</strong>
</p>
<p>"ಇಂಗ್ಲಂಡಿಗ್ಹೋಗಿ ಬರ್ತೀನಿನಾನು"</p>
<p>ಅಂದಾನ ಹಳ್ಳಿ ಹೈದ;</p>
<p>ಹಳ್ಳಿಯಾಗ ಇವನೆ ಚಲುವಪ್ಪ ಗೌಡ</p>
<p>ಹಿರಿಮೆಯನು ಮೇಲಕ್ಕೆ ಒಯ್ದ.</p>
<p>ಗಟಾರದಾಗ ಓಡಾಡಿಕೊಂಡು</p>
<p>ತಿಪ್ಪೆಯಲಿ ಹಾರಿದಾತ,</p>
<p>ಸಗಣಿಯನು ಹಿಡಿದು ಎಮ್ಮೆಯನು ಏರಿ</p>
<p>ಕೆರಯಲ್ಲಿ ಈಜಿದಾತ.</p>
<p>ಈಮಾನಿನಾಗ ಹಾರ್ತಾನೆ ಹುಡುಗ</p>
<p>ಅವ ಜಾಣ ಅಲ್ಲವೇನ್ರೀ?</p>
<p>ಕಲ್ಲಪ್ಪ ಜಾಣ ತಲೆ ಚುರುಕಿನಾವ</p>
<p>ಇಂಗ್ಲಂಡು ಕರದೈತಿ ಕಣ್ರೀ.</p>
<p>ಇಂಗ್ಲೀಷು ಆದ್ರ, ಅದಕ್ಯಾಕ ಚಿಂತಿ</p>
<p>ಕಲಿತಾನ ಇಂಗ್ಲಂಡಿಗ್ಹೋಗಿ,</p>
<p>ಅಂಗ್ರೇಜಿ ಡ್ರೆಸ್ಸು ಮಾಡ್ತಾನ ಅವನು</p>
<p>ಟಿಪ್ ಟಾಪು ಎಲ್ಲ ಆಗಿ</p>
<p>"ಸಾವ್ಕಾರ ಮಗನ ಸರಕಾರ ಕಳಿಸೈತಿ</p>
<p>ಹೆಚ್ಚಿಸಿದ ಭಾರತದ ಘನತೆ"</p>
<p>ಅಂದಾರ ಜನರು ಅದು ಅವರ ಉಸಿರು</p>
<p><em>ಅಮೆರಿಕನ್ನಡದ ಕವನಗಳು/೧೪೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೪೫</em><br />ಹೋಗ್ಲಿ ಬಿಡು ಹುಚ್ಚು ಜನತೆ.</p>
<p>ಭಾರತವು ಅಂದ್ರ ಗೊತ್ತಿಲ್ಲ ಪಾಪ</p>
<p>ಹಲವಾರು ವರ್ಷವಾಯ್ತು......</p>
<p>ಭಾರತಕ ಈಗ ಇಂಡಿಯಾ ಅಂತ</p>
<p>ಹೊಸ ನಾಮಕರಣವಾಯ್ತು.</p>
<p>ಕೋಳಿಯನೆ ಕೊಂದ. ಹಂದಿಯನೆ ತಿಂದ</p>
<p>ಅದು ಬಹಳ ರುಚಿಯೆ ಅಂದ.</p>
<p>ಆಕಳದ ಬಾಲ, ನಾಲಿಗೆಯು, ಮಾಂಸ</p>
<p>ತಿನ್ನಾಕ ಹೌದು ಆನಂದ.</p>
<p>"ಸುರೆ ಇಲ್ಲಿ ಉಂಟು, ಅಪ್ಸರೆಯರುಂಟು</p>
<p>ನಮ್ಮಪ್ಪ ನನಗಿಲ್ಲ ನಂಟು.</p>
<p>ಸಿಕ್ಕಾಗ ಸುಖವ ಭೋಗಿಸುವೆ ನಾನು</p>
<p>ಸತ್ತಾಗ ಒಯ್ಲಾರೆ ಗಂಟು.</p>
<p>ತಿನಲಿಕೆ ಐತಿ, ಕುಡಿಯಲಿಕೆ ಐತಿ</p>
<p>ಭೋಗಕ್ಕೆ ಯಾಕ ಚಿಂತಿ?</p>
<p>ನನಗಾರು ಇಲ್ಲ. ನಮ್ಮವರು ಇಲ್ಲ</p>
<p>ಅನ್ನೋದು ಎಲ್ಲ ಭ್ರಾಂತಿ.</p>
<p>ನನ್ನಪ್ಪ ಹುಚ್ಚ, ಅವರಪ್ಪ ಮೂರ್ಖ</p>
<p>ಕಾಣ್ಲಿಲ್ಲ ಇಂಥ ಸುಖವ.</p>
<p>ಉಪವಾಸ ಬಿದ್ದು ಹಣ ಕೂಡಿಹಾಕಿ</p>
<p>ನೂಕಿದರು ಜೀವನದ ನೊಗವ.</p>
<p>ಇಂಗ್ಲೀಷು ಗೊತ್ತಿಲ್ಲ, ನಗುಮುಖವ ಹೊತ್ತಿಲ್ಲ</p>
<p>ದಾರಿದ್ರ್ಯ ನಮ್ಮವರ ಉಸಿರು,</p>
<p>ಶೃಂಗಾರವಿಲ್ಲ ಚಕ್ಕಂದವಿಲ್ಲ</p>
<p>ಜೀವಕ್ಕೆ ಇಲ್ಲ ಹಸಿರು.</p>
<p>ಜನಕಿಲ್ಲ ಕೆಲಸ ಊರೆಲ್ಲ ಹೊಲಸು</p>
<p>ನಮ್ಮವರ್ಗೆ ಅದುವೆ ಪ್ರಾಣ.</p>
<p>ಮಳೆ ಬೆಳೆಯು ಇಲ್ಲ. ಕೂಳಿಲ್ಲ ತಿನ್ನಲಿಕೆ</p>
<p>ಮೂಳೆಯಲಿ ಇಲ್ಲ ತ್ರಾಣ.</p>
<p>ಗೋಲ್ಫ್ ಅಂದರೇನು? ಸ್ಕ್ವ್ಯಾಶ್ ಅಂದರೇನು</p>
<p>ನಮ್ಮವರಿಗೇನು ಗೊತ್ತು?</p>
<p>ಇಂಗ್ಲಂಡಿನಾಗ ಇರದಿದ್ರ ನಾನು</p>
<p>ಇದು ಎಲ್ಲ ನನಗೆಲ್ಲಿ ಇತ್ತು?</p>
<p>ಮಳೆಯಿಲ್ಲದೂರು ಬೆಳೆಯಿಲ್ಲದೂರು</p>
<p>ಅನ್ನವನೆ ತಿನ್ನದೂರು,</p>
<p>ಬೇಕಿಲ್ಲ ಇಂಥ ಹೊಲಸೂರು ನನಗೆ</p>
<p>ಹೋಗುವರು ಮರಳಿ ಯಾರು?</p>
<p>ದುರ್ದೈವ ನಂದು. ಹುಟ್ಟಿದೆನು ಅಲ್ಲಿ</p>
<p>ಅದು ಒಂದು ಕೆಟ್ಟ ಕನಸು.</p>
<p>ಮತ್ತೊಮ್ಮೆ ಹುಟ್ಟಿದರೆ, ಇಂಗ್ಲಂಡಿನಾಗ</p>
<p>ಹುಟ್ಬೇಕು ಇದು ನನ್ನ ಮನಸು....</p>
<p>
<strong>
<em>-ಡಾ. ಆನಂದ ದೇಶಪಾಂಡೆ</em>
</strong>
</p>
<p>(ಲಂಕಾಷೈರ್, ಇಂಗ್ಲೆಂಡ್)</p>
<p>
<strong>ತಂದೆ ತಾಯಿಗಳ ತಳಮಳ</strong>
</p>
<p>ಹಾರುತ ಬಂದೆವು</p>
<p>ದೂರದ ಅಮೆರಿಕೆಗೆ,</p>
<p>ಮಕ್ಕಳ ನೋಡಲು,</p>
<p>ಮೊಮ್ಮಕ್ಕಳೊಡನಾಡಲು.</p>
<p>ಮಕ್ಕಳೆಲ್ಲಾ ಚನ್ನ;</p>
<p>ಸೊಸೆಯರೆಲ್ಲಾ ಮಕ್ಕಳೆ;</p>
<p>ಅಳಿಯರೆಲ್ಲಾ ಗೆಳೆಯರೆ-</p>
<p>ಹೇಳುವುದಿನ್ನೇನು?</p>
<p>ಸುಮ್ಮನಿರೆ ಬಿಡರವರು,</p>
<p>ನಮ್ಮ ಮೊಮ್ಮಕ್ಕಳು.</p>
<p>ಅಜ್ಜಿ ಹೋಳಿಗೆ ಇಷ್ಟ;</p>
<p>ಅಜ್ಜನಾ ಕತೆ ಇಷ್ಟ.</p>
<p>ಅಜ್ಜಿಗೆ ಬಾರದು ಇಂಗ್ಲೀಷ್;</p>
<p>ಅವರಿಗೆ ಬಾರದು ಕನ್ನಡ!</p>
<p><em>ಅಮೆರಿಕನ್ನಡದ ಕವನಗಳು/೧೪೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೪೭</em><br />ಇಂಗ್ಲೀಷ್ - ಕನ್ನಡದ</p>
<p>ಖಾರ - ಮಂಡಕ್ಕಿ!!</p>
<p>ಎಲ್ಲರಿಗೂ ಇಷ್ಟ,</p>
<p>ಬಲ್ಲವರೇ ಬಲ್ಲರು.</p>
<p>ಸುಫಲಳಿಗಿಷ್ಟ ಕನ್ನಡ,</p>
<p>ಎಲ್ಲಾ ಇಷ್ಟ ವಿನಯನಿಗೆ.</p>
<p>ದಶರಥಗಿಷ್ಟ ಅಜ್ಜ-ಅಜ್ಜಿ,</p>
<p>ದೀಪಳಿಗಿಷ್ಟ ಚಾಕಲೇಟ್ ಐಸ್‍ಕ್ರೀಂ,</p>
<p>ಹೇಮಾ ಹಾರಿ ಹೇಳುವಳು-</p>
<p>ಸ್ಟುಪಿಡ್ ಇಂಡಿಯನ್ ಫುಡ್!</p>
<p>ಅಂಜು ಅಂಜುತ್ತಾ ಸಾರುವಳು:</p>
<p>"ಐ ಲೈಕ್ ಓನ್ಲೀ 'ಹೋಳಿಗೆ'"</p>
<p>ಸಾಸೇಜೇ ಆಗಿರುವ ಮಧುಗೆ</p>
<p>ಸಾಸೇಜ್ ಮಾತ್ರಾ ಬಲು ಇಷ್ಟ.</p>
<p>ಪೂಜಾಗಂತೂ ಪೀಟ್ಜಾ ಇಷ್ಟ,</p>
<p>ಇಂಡಿಯಾ ಅವಳಿಗೆ ಇನ್ನೂ ಇಷ್ಟ.</p>
<p>ಎಲ್ಲರಿಗಿಷ್ಟ ಅಜ್ಜಿ ಹೋಳಿಗೆ,</p>
<p>ಎಲ್ಲಾ ಮುಗಿಸುವರೊಂದೇ ಗಳಿಗೆಗೆ...</p>
<p>
<strong>.. .. .. ..</strong>
</p>
<p>ಮಕ್ಕಳ ನೋಡಿದುದಾಯ್ತು,</p>
<p>ಮೊಮ್ಮಕ್ಕಳೊಡನಾಡಿದುದಾಯ್ತು.</p>
<p>ಮಾಡುವುದೇನೂ ಇನ್ನಿಲ್ಲ,</p>
<p>ನೋಡುವುದೇನೂ ಉಳಿದಿಲ್ಲ!</p>
<p>ಕಾಡುವುದು ಕಾಲ,</p>
<p>ಓಡುವುದು ಮನಸು.</p>
<p>ಭಾರತವು ಕರೆಯುತಿದೆ;</p>
<p>ಆರು ಮಕ್ಕಳಿರುವರಿಲ್ಲಿ.</p>
<p>ಹೋಗಲೂ ಮನಸಿಲ್ಲ,</p>
<p>ಇರಲೂ ಇಷ್ಟವಿಲ್ಲ.</p>
<p>ಅಲ್ಲಿರುವಳಿನ್ನೊಬ್ಬ ಮಗಳು,</p>
<p>ಇಲ್ಲಿಗೇ ಬರಲಿರುವಳವಳು.</p>
<p>ಬಂದಾದ ಮೇಲೇನು?</p>
<p>ಇಂದೇಕೆ ಅಂದಿನ ಯೋಚನೆ?</p>
<p><strong><em>-ಡಾ. ಪಿ. ನಾಗನ ಗೌಡ</em></strong>(ಆಲ್ಬನಿ, ನ್ಯೂಯಾರ್ಕ್)</p>
<p>
<strong>ವಿಶ್ವ ಕನ್ನಡ</strong>
</p>
<p>ಆಗು ಕನ್ನಡ ತಾಯಿ</p>
<p>ನೀ ವಿಶ್ವ ಕನ್ನಡವಾಗು;</p>
<p>ಮಾಡು ನಿನ್ನ ತನಯರ</p>
<p>ವಿಶ್ವಮಾನವರ!</p>
<p>ಬಹು ಸೊರಗಿದೆ ನೀ ಹಿಂದೆ;</p>
<p>ನಿನ್ನ ತನುಜಾತರೆಚ್ಚೆತ್ತಿಹರಿಂದು.</p>
<p>ನಡೆಯಲಿಹರು ವೇಗದಿ ಮುಂದು;</p>
<p>ಮಾಡು ನೀ ಮಾತೆ ವಿಶ್ವ ಅವರ ಬಂಧು!</p>
<p>ಹರಿದಿದ್ದ ನಿನ್ನ ದೇಹ ಒಂದಾಗಿದೆ ಬಹು ಪಾಲು ಇಂದು;</p>
<p>ವೈವಿಧ್ಯದಲಿ ಕಾಣಲಿಹರು ಐಕ್ಯತೆಯ ನಿನ್ನವರು.</p>
<p>ಬಡಿದೆಬ್ಬಿಸು ತಾಯೆ, ಕನ್ನಡದ ಕೇಸರಿಗಳ;</p>
<p>ಹೊಡೆದೋಡಿಸು ವಿಶ್ವಮಾನವ ಸಮತೆಯೆಡೆಗೆ!</p>
<p>ಸರ್ವ ಧರ್ಮ ಸಮನ್ವಯ ನಿನ್ನ ಮಡಿಲಲ್ಲಿ,</p>
<p>ಸಕಲ ಜೀವಾತ್ಮರ ಲೇಸಿನಾದರ್ಶ ನಿನ್ನ ಒಡಲಲ್ಲಿ;</p>
<p>ಸರ್ವ ಸಮತೆಯ ದೃಶ್ಯ ನಿನ್ನ ನಯನದಲ್ಲಿ,</p>
<p>ಸರ್ವತ್ರ ಧೈರ್ಯ ಸ್ಥೈರ್ಯ ಶೌರ್ಯ ನಿನ್ನ ಕೆಚ್ಚೆದೆಯಲ್ಲಿ!</p>
<p>ಆತ್ಮಾಭಿಮಾನರಹಿತರಾಗದಿರಲಿ ಕನ್ನಡಿಗರು, ತಾಯೆ!</p>
<p>ಕನ್ನಡಮ್ಮನ ಹಿರಿಮೆ ಗರಿಮೆಗಳ ಮರೆಯದಿರಲಿ;</p>
<p>ಕರುನಾಡ ಬಾವುಟ ಹಿಡಿದೆತ್ತಿ ನಡೆಯಲಿ,</p>
<p>ಭರತಮಾತೆಯ ಮಡಿಲಲ್ಲಿ ವಿಶ್ವಮಾನವರಾಗಲಿ!</p>
<p>ಆಗು ಕನ್ನಡ ತಾಯಿ</p>
<p>ನೀ ವಿಶ್ವಕನ್ನಡವಾಗು;</p>
<p>ಮಾಡು ನಿನ್ನ ಸಂಜಾತರ</p>
<p>ವಿಶ್ವಮಾನವರ!</p>
<p><em>ಅಮೆರಿಕನ್ನಡದ ಕವನಗಳು/೧೪೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೪೯</em><br />ಆಗು ಆಗು ಆಗು</p>
<p>ಮಾತೆ ನೀ ವಿಶ್ವ ಕನ್ನಡ!!!</p>
<p><strong><em>-ಡಾ. ಎಚ್ ಸಿದ್ದಲಿಂಗಯ್ಯ</em></strong>(ಗೈಥರ್ಸ್‍ಬರ್ಗ್, ಮೇರಿಲ್ಯಾಂಡ್)</p>
<p>
<strong>ಸ್ಫೂರ್ತಿ</strong>
</p>
<p>ನಾನು ಬರೆದೆ, ನೀನೂ ಬರೆ</p>
<p>ಬರೆ ಎಂದು ಕೊರೆದೆ.</p>
<p>ಕೊರೆದೊಡನೆ ಹೊರಹೊಮ್ಮುವುದೇ</p>
<p>ಸ್ಫೂರ್ತಿಯ ಸೆಲೆ.</p>
<p>ಬಲಗೈಯಲ್ಲಿ ಪೆನ್ನು,</p>
<p>ಎಡಗೈಯಲ್ಲಿ ಪೇಪರು</p>
<p>ಇದ್ದರೆ ಕವಿತೆಯಾದೀತೇ?</p>
<p>ತಲೆ ಮಾತ್ರ</p>
<p>ಬರಿ ಬರಿದು.</p>
<p>ಸ್ಫೂರ್ತಿ</p>
<p>ಹ್ಯಾರಿಸ್‍ಬರ್ಗ್ ಅಣುರಿಯಾಕ್ಟರಿನ</p>
<p>ಹೈಡ್ರೋಜನ್ ಗುಳ್ಳೆಯಂತೆ.</p>
<p>ತಲೆ ರಿಯಾಕ್ಟರ್ ಬಿಸಿಯಾದರೆ</p>
<p>ತಾನೇ ಬೆಳೆಯುವುದು;</p>
<p>ಬೆಳೆಬೆಳೆದು</p>
<p>ರಿಯಾಕ್ಟರ್ ಒಡೆದು</p>
<p>ಹೊರಹೊಮ್ಮುವುದು.</p>
<p>ಅದು ಹೊರಬಿದ್ದಮೇಲೆ</p>
<p>ನೀನೆಲ್ಲಿದ್ದರೇನಂತೆ</p>
<p>ಅದೂ</p>
<p>ರೇಡಿಯೋ ಆ್ಯಕ್ಟೀವ್</p>
<p>ನೀನೂ</p>
<p>ರೇಡಿಯೋ ಆ್ಯಕ್ಟೀವ್.</p>
<p><strong><em>-ಗೋಪಾಲಪುರ ನಾಗೇಂದ್ರಪ್ಪ</em></strong>(ವಾಶಿಂಗ್ಟನ್ ಡಿ.ಸಿ.)</p>
<p>
<strong>ಮಿಂಚು</strong>
</p>
<p>ಆವರಿಸಿದೆ ಎಂತಹುದೋ ಕಾರ್ಮೋಡ</p>
<p>ನೋಡಿದೆಡೆ ಕಾಣುವುದು ಜನನಿಬಿಡ</p>
<p>ನವಿಲ ನರ್ತನವೆಲ್ಲೋ</p>
<p>ಕೊಗಿಲೆಯ ಇಂಚರವೆಲ್ಲೋ</p>
<p>ಮರಳು ತೋರಿಸುಳಿದಿದೆ ಗಾಳಿ</p>
<p>ಹುದುಗಿದುವೆಲ್ಲೊ ಕೆಂಬಣ್ಣದ ಓಕುಳಿ</p>
<p>ಕಾರ್ಗತ್ತಲು ಆವರಿಸಿದೆ ಜಗವ</p>
<p>ಶೂನ್ಯ ಮೀಯಿಸಿದೆ ಮನವ</p>
<p>ದರಿಗಣದೆ ತಡವರಿಸಿದೆ</p>
<p>ಬೆಳಕಿಗಾಗಿ ಪರಿತಪಿಸಿದೆ</p>
<p>ಕಾಲು ಬಳಲಿದೆ ಮನವು ತೊಳಲಿದೆ</p>
<p>ಭಯದಿ ಬಳಸುದಾರಿ ಹಿಡಿದಿದೆ</p>
<p>ಹೆಜ್ಜೆಹೆಜ್ಜೆಯೂ ಅಶ್ವತ್ಥವೆನಿಸಿದೆ</p>
<p>ಕಾರ್ಗತ್ತಲೇ ಶಾಶ್ವತವೆನಿಸಿದೆ</p>
<p>ಕತ್ತಲೆಯಲಿ ಮಿಂಚು ಮಿಂಚಿತು</p>
<p>ಹೃದಯದಿ ಸಾವಿರ ಹಣತೆ ಮಿನುಗಿತು</p>
<p>ಕ್ಷಣ ಮಿಂಚಿ ಮರೆಯಾದ ಬೆಳಕು</p>
<p>ತೂರಬಲ್ಲದೇ ಹೃದಯದ ಬಿರುಕು</p>
<p>ಅಂಧಕಾರ ತಿಳಿವ ಹೊರ ಕಣ್ಣು ಕೊಡು</p>
<p>ಕಾರುಣ್ಯ ಭಾವದಲಿ ನೀನೆ ಗುರುವಾಗಿ</p>
<p>ದೀನಳನು ಉದ್ಧರಿಸು ಕಾರುಣ್ಯಬೆಳಕಾಗಿ</p>
<p><strong><em>-ವಾಣಿ ರಾವ್</em></strong>(ಬ್ಯಾಟನ್ ರೂಜ್, ಲೂಸಿಯಾನ)</p>
<p>
<strong>ಮಹಡಿಮಹಲಲ್ಲಿ</strong>
</p>
<p>ಏಸು ಮಹಮ್ಮದ ಬುದ್ಧ</p>
<p>ಪ್ಲೇಟೊ ಶಂಕರ ಮಧ್ವ</p>
<p>ಅಕ್ಕ ಮೀರಾ ಬಸವ</p>
<p><em>ಅಮೆರಿಕನ್ನಡದ ಕವನಗಳು/೧೫೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೫೧</em><br />ಥೊರೋ ರಾಮಕೃಷ್ಣ</p>
<p>ಲೆಕ್ಕವಿಲ್ಲದ ಮಂದಿ</p>
<p>ಬಂದು ಹೋದರು ಇಲ್ಲಿ</p>
<p>ಈ ಮಹಡಿಮಹಲಲ್ಲಿ!</p>
<p>ಅವರುಗಳೆ ನೆಟ್ಟ ಗಿಡ</p>
<p>ಅವರು ಕಟ್ಟಿದ ಮಾಡು</p>
<p>ಮುಂದೆ ಮಲ್ಲಿಗೆ ಬೆಳೆದು</p>
<p>ಹಬ್ಬಿ ಹಂದರ ತುಂಬಿ</p>
<p>ಅರಳಿ ಸೂಸಿದ ಕಂಪು.</p>
<p>ನನ್ನ ಅತಿಥಿಗಳವರು</p>
<p>ಪುಣ್ಯ ಸನ್ನಿಧಿ ತವರು!</p>
<p>ಬದುಕು ತುಂಬಿದ್ದಾಗ</p>
<p>ಕಸುವು ಕೈಹಿಡಿದಿದ್ದಾಗ</p>
<p>ಕೋಡು ಮೂಡಿದ ಕಡಸು</p>
<p>ಕಲ್ಲು ಹಾಯ್ದಿದ್ದಾಗ</p>
<p>ಮನಸು ಮೈಗಳು ಬಯಸಿ</p>
<p>ಬೇರೆ ಬಂದವರುಂಟು -</p>
<p>ಬದುಕು ಟಿಸಿಲೊಡೆದೆದ್ದು</p>
<p>ಆಸೆ ಹಸಿತನ ಬೆರೆತು</p>
<p>ಸಂಜೆಗತ್ತಲು ಹೊಂಚಿ</p>
<p>ಮಿಂಡ ಬಾಗಿಲು ಬಡಿದು</p>
<p>ಕುಚ್ಚು ಹೂವನು ಕುಣಿಸಿ</p>
<p>ಕೆಂಪು ತಂಬುಲ ತುಟಿಗೆ</p>
<p>ಮುತ್ತುಹವಳವ ಸಲಿಸಿ</p>
<p>'ಸ್ವರ್ಗ ಸೃಷ್ಟಿಸಿ ನಿನಗೆ</p>
<p>ಕಲ್ಪವೃಕ್ಷವ ಕೊಡುವೆ;</p>
<p>ಕಾಮಧೇನುವ ಕರೆದು</p>
<p>ಇಂದ್ರವೈಭವ ತರುವೆ'</p>
<p>ಕನಸು ಮಾತಿನ ನಡುವೆ</p>
<p>ಕಣ್ಣು ಮಿಟುಕಿಸಿ ಮರೆಸಿ</p>
<p>ಅಗ್ಗ ಬಾಡಿಗೆ ಕೊಟ್ಟು</p>
<p>ಇದ್ದು ಹೋಗುವ ಮಂದಿ.</p>
<p>ಉರುಳಿ ಕಾಲವು ಹಿಂದೆ</p>
<p>ಹಳೆಯ ಜೋಪಡಿ ಎನಿಸಿ</p>
<p>ಕನಿಕರಿಸಿ, ಕುತೂಹಲಿಸಿ,</p>
<p>ಗುಪ್ತ ತಂತ್ರವ ಗುಣಿಸಿ</p>
<p>ದುಡ್ಡು ದೊಡ್ಡವರೆಂಬ</p>
<p>ಢಂಬ ದೌಲತ್ತಿಗೆಳಸಿ</p>
<p>ಸಂದು ಹೋದವರೆಷ್ಟು?!</p>
<p>ಬರಿದೆ ಬಂದವರಲ್ಲ -</p>
<p>ಬಳಗ ಹೊಗಿಸುತ ತಂದ</p>
<p>ಇಲಿ ತಿಗಣೆ ಜೇಡಗಳು</p>
<p>ಜಿರಳೆ ಹಾವು ಚೇಳು.</p>
<p>ಬಂದು ಹೋದವರೆಲ್ಲ</p>
<p>ಇಲ್ಲವಾದರು ಕೂಡ</p>
<p>ಅವರ ಬಳುವಳಿ ಉಳಿದು</p>
<p>ಬೆಳೆದು ಸಾವಿರವಾಗಿ</p>
<p>ನನ್ನ ನೆಲೆಯಿದು ನನಗೇ</p>
<p>ಎರವಾಗಿ ಹೋಯ್ತು!</p>
<p>ಅಲ್ಪರ ಸಂಗ ಹಿಡಿದು</p>
<p>ಅಭಿಮಾನ ಭಂಗವಾಯ್ತು.</p>
<p>ಅವರ ಸಾಮ್ರಾಜ್ಯ ಮಹಡಿಯಲ್ಲಿ</p>
<p>ನನ್ನ ಬದುಕು ಮಾತ್ರ ಬಡವಾಯಿತಿಲ್ಲಿ.</p>
<p>ಕೊರಕೊರಗಿ ಗುಡಿಮಾಲೆ ಸೇರಿ</p>
<p>ಮತ್ತೆನ್ನ ಮಹಡಿಮನೆ</p>
<p>ನನ್ನದಾಗಿಸಿಕೊಂಡು</p>
<p>ನನ್ನ ಆಪ್ತಹಿತೈಷಿಗಳನ್ನು</p>
<p>ಆದರಿಸಿ ಕರೆಸಿಕೊಂಡು</p>
<p>ನೆಮ್ಮದಿಯ ಉಸಿರೆಳೆದು</p>
<p>ಉತ್ತಮರ ನೆರೆಯಲ್ಲಿ</p>
<p><em>ಅಮೆರಿಕನ್ನಡದ ಕವನಗಳು/೧೫೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೫೩</em><br />ಮತ್ತೊಮ್ಮೆ ತಲೆ ಎತ್ತಿ</p>
<p>ಬೆಳಗಿ ಬಾಳುವ ಆಸೆ.</p>
<p>ತೊತ್ತುಗೂಳಿನ ಬದುಕು</p>
<p>ಆತ್ಮದವನತಿಗೆನಿಸಿ</p>
<p>ಭಂಡದುರ್ಜನರ ಬಡಿದಟ್ಟಿ</p>
<p>ನನ್ನ ಮನೆ ನನ್ನದಾಗಿಸಿಕೊಳ್ಳುವ</p>
<p>ಸರಳ ಸಾಮಾನ್ಯ ಸಹಜ ಆಸೆ.</p>
<p><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ನಿಯಂತ್ರಣವಿಲ್ಲದ ಚಾಲಕರೇ</strong>
</p>
<p>ನಿಯಂತ್ರಣವಿಲ್ಲದ ಚಾಲಕರೆ</p>
<p>ಎಚ್ಚರವಿರಲಿ ನಿಮಗೆಂದೂ</p>
<p>ಹದ್ದು ಮೀರದೆ ಹೆದ್ದಾರಿಯಲಿರಿ</p>
<p>ವೇಗ ಮಿತಿಯನು ಮೀರದಿರಿ</p>
<p>ಮರೆತಿರೆ ಇಷ್ಟು ಬೇಗನೆ ಅಂದು ತೆತ್ತ</p>
<p>ಒಂಭತ್ತು ಡಾಲರಿನ ಜುಲ್ಮಾನೆ</p>
<p>ಐವತ್ತೈದರ ಬದಲು ಎಂಭತ್ತರ ವೇಗದಿ</p>
<p>ಓಡಿಸಿದಾಗ ನಿಮಗಾದ ಸನ್ಮಾನ</p>
<p>ಎಡದ ತಿರುವಿಲ್ಲದೆಡೆ ಅರಿವಿಲ್ಲದೆಯೆ ತಿರುಗೆ</p>
<p>ಅಡಗಿದ್ದ ಸ್ಮೋಕಿಯ ಅಪರಾವತಾರ</p>
<p>ಹಲ್ಕಿರಿದು ಕುಗ್ಗಿ ಅತಿವಿನಯ ತೋರಿದರು</p>
<p>ದಯೆ ಬರದೆ ಕೊಟ್ಟ ಟಿಕೆಟಿನ ಪ್ರವರ</p>
<p>ಹಿಮಬಿದ್ದ ರಸ್ತೆಯಲಿ ಅರವತ್ತು ಮೈಲಿನಲಿ</p>
<p>ಚಲಿಸೆ, ಜಾರಿದ ಚಕ್ರ ಹರಿದಾಡಿದಾಗ</p>
<p>ಹೆದರಿ ದಿಢೀರೆಂದು ಬಿರಿ ನೀವು ಒತ್ತಿರಲು</p>
<p>ಸರಿದು ನಿಲ್ಲದೆ ಬದಿಗೆ ಹೊಡೆಯಿತೆ ಢಿಕ್ಕಿ</p>
<p>ಹೇಳದಿದ್ದರೆ ಏಕೆ ಹೇಳಿಲ್ಲ ಎನ್ನುವಿರಿ</p>
<p>ಹೇಳಿದರೆ ಸಾಕು ನಿನ್ನುಪದೇಶವೆಂಬುವಿರಿ</p>
<p>ಹೇಳಬೇಕೆ ಹೇಳದಿರಬೇಕೆ ಇಂತೆಂಬ</p>
<p>ಜಿಜ್ಞಾಸೆಯಲಿ ನಮ್ಮ ಬೇಯಿಸುತಲಿಹಿರಿ</p>
<p>ನಲವತ್ತು ವಷ್ರ್ವಾದರೂ ನಿಮಗಿನ್ನೂ</p>
<p>ಹುಡುಗಾಟಿಕೆಯು ಪೂರ್ತಿ ಹೋಗಿಲ್ಲ</p>
<p>ಹದಿನೆಂಟು ವರ್ಷ ಶಾಲೆಗೆ ಮಣ್ಣು ಹೊತ್ತರೂ</p>
<p>ನಿಮ್ಮ ನಡೆ ನುಡಿ ಮಂಕು ಇನ್ನೂ ಹೋಗಿಲ್ಲ</p>
<p>ಪಾಶ್ರ್ವಾಸನ ಚಾಲಕಿಯರ ಇನ್ನೊಂದು ಹೆಸರು</p>
<p>ಕೇಳಿಲ್ಲವೆ ನೀವು ಅರ್ಧಾಂಗಿಯೆಂದು</p>
<p>ರಥವ ಚಲಿಸುವ ವ್ಯಕ್ತಿ ನೀವು ಇರಬಹುದು</p>
<p>ನಿಮ್ಮ ನಡೆಸುವ ಶಕ್ತಿ ನಾನೆಂಬುದನ್ನು!</p>
<p><strong><em>-ಕುಂಭಾಸಿ ಶ್ರೀನಿವಾಸ ಭಟ್</em></strong>(ಟ್ರಾಯ್, ಮಿಷಿಗನ್)</p>
<p>
<strong>ನಮ್ಮ ಕನ್ನಡ ನಾಡು !</strong>
</p>
<p>ಹಿರಿಯ ನಾಡಿದು, ನಮ್ಮ ಕನ್ನಡದ ನಲ್‍ನಾಡು.</p>
<p>ಮೆರೆದುದಿದು ಹೆಸರೆಸೆಯೆ, ಸಿರಿಯ ನೆಲೆವೀಡು.</p>
<p>ಈ ನಾಡ ಹಳಮೆ ಹಿರಿಮೆಗಳ ನೆತ್ತಿಯ ಕೋಡು</p>
<p>ಬಾನಾಡಿ ಹೊಗಳ ಹೊಯ್ಸಳರ ಹಳೆಬೀಡು.</p>
<p>ಹಳೆಬೀಡು, ಬೇಲೂರು, ಶಿಲ್ಪಕ್ಕೆ ತವರೂರು;</p>
<p>ಕಳೆಯ ಕಾವ್ಯಕ್ಕೆ, ಕಲೆಗೆ ಚೆಲುವು ಹುಟ್ಟೂರು.</p>
<p>ನಾಡ ಗಂಡುಗಳೆಲ್ಲ ಹುಲಿವೊಡೆವ ಮಾಕಲಿಗಳ್.</p>
<p>ಗಾಡಿಕಾರ್ತಿಯರೆಲ್ಲ ನೆಲ ಹೊಗಳ್ವ ಮಾಸತಿಯರ್,</p>
<p>ಓದುಬಲ್ಲವರೆಲ್ಲ ಕವಿಗಮಕಿ ವಾಗ್ಮಿಗಳ್.</p>
<p>ಕೈದುವಿಡಿದವರೆಲ್ಲ ಕಲಿವೀರ ಬಲ್ಲಾಳ್ಗಳ್.</p>
<p>ಊರೂರ ಜನವೆಲ್ಲ ನಯ ಶೀಲ ಸಂಪನ್ನರ್;</p>
<p>ಯಾರು ಸರಿ ಇವರ್ಗೆಂಬ ಕೀರ್ತಿ ಸಂಪನ್ನರ್.</p>
<p>ಆ ಕೀರ್ತಿ ಮರೆಯಾಯ್ತೆ! ಬೀಳಾಯ್ತೆ ಬಾಳು!</p>
<p>ಏಕಳುಕು? ಎದ್ದೇಳಿ! ಬಹುದು ನಾಡೇಳು!</p>
<p>ನಾಡೊಡಲು ; ನುಡಿಯುಸಿರು ; ಉಸಿರ ನೆಲೆ ನಾಡಿಗರು.</p>
<p>ನಾಡಿಗರ ನಲ್‍ನಡೆಯೆ ನಾಡು ನುಡಿಯುಳಿವು.</p>
<p>ನಡೆ ತಿದ್ದಿ ಬೆಳಗುತಿರೆ ನುಡಿ ಹಿಗ್ಗಿ ಹೊಳೆಯುವುದು.</p>
<p><em>ಅಮೆರಿಕನ್ನಡದ ಕವನಗಳು/೧೫೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೫೫</em><br />ನುಡಿ ಬೆಳೆಯೆ, ನಾಡು ಕಳೆಗೂಡಿ ಬಾಳುವುದು.</p>
<p>ನಾಡು ನುಡಿಗುಡಿ ಹಿಡಿದು ನಡೆವ ಸಂಗಡಿಗರಾ!</p>
<p>ಕೂಡಿ ಓದುವ, ಕಲಿವ, ದುಡಿವ, ಗುರಿ ಹಿಡಿವ!</p>
<p>
<strong>
<em>-ಎಲ್. ಗುಂಡಪ್ಪ.</em>
</strong>
</p>
<p>

</p>
<p>
<strong>ಮನದಾಸೆ</strong>
</p>
<p>ನಮ್ಮ ಮನಮಂದಿರವ</p>
<p>ಹಸನಾಗಿಸು;</p>
<p>ಕನ್ನಡಮ್ಮನೆ ನಿನ್ನ</p>
<p>ಬೇಡುವೆವು ಸತತ.</p>
<p>ಕಷ್ಟ ಕಾರ್ಪಣ್ಯಗಳ ಮನದ ಬದಿಗೊತ್ತಿ,</p>
<p>ದ್ವೇಷ ದಳ್ಳುರಿಗಳನು ಬುಡಸಹಿತ ಕಿತ್ತು,</p>
<p>ನಿರ್ಮಲತೆ ತೋರುತ್ತ, ಅಭಿಮಾನ ತುಳುಕುತ್ತ</p>
<p>ಬಂದಿಹೆವು ನಿನ್ನ ಬಳಿ, ನಮ್ಮ ಹರಸಮ್ಮ!</p>
<p>ಮೇಲು ಕೀಳೆಂಬ ಭಾವನೆಗಳು ಬೇಡ;</p>
<p>ಜಾತಿ-ಮತ ವಾಸನೆಯು ದೂರಾಗಲಿ.</p>
<p>ಸಮಭಾವ ಸಹನೆಗಳು ಮೂಡಿ ಬರಲಿ;</p>
<p>ನಮ್ಮ ಯಶಕೇ ಅವುಗಳೂರುಗೋಲಾಗಲಿ!</p>
<p>ಎಲ್ಲ ನೆಲ, ಎಲ್ಲ ಜಲ ಎಲ್ಲರಿಗೆ ಸೇರಿದುದು,</p>
<p>ಗಾಳಿ ಬೆಳಕಿಗೆ ಬೇಡ ಎಲ್ಲಿಲ್ಲದೊಡೆತನ;</p>
<p>ನಾಡೆಮಗೆ ಸೇರಿದುದು, ನಾವು ಅದಕಾಗಿ;</p>
<p>ನಾಡ ಮಕ್ಕಳು ಎನಿಸಿ ಬಾಳುವೆವು ನಾವು!</p>
<p><strong><em>-ಎನ್ ಎಸ್ ರಾಮನ್</em></strong>(ಬೇ ಸಿಟಿ ಟೆಕ್ಸಾಸ್)</p>
<p>
<strong>ಆಗ</strong>
</p>
<p>ಹತ್ತೆ ವರ್ಷಗಳ ಹಿಂದೆ....</p>
<p>ನಾನೆಷ್ಟು ಚಿಕ್ಕವಳಾಗಿದ್ದೆ ಗೊತ್ತೆ!</p>
<p>ಮನಸಿನಲಿ ಕನಸಿನಲಿ ಕಿನಿಸು ಮುನಸಿನಲ್ಲೂ ಸಹ</p>
<p>ನಾನೆಷ್ಟು ಚಿಕ್ಕವಳಾಗಿದ್ದೆ ಗೊತ್ತೇ?</p>
<p>ಸಿಟ್ಟು ಮಾಡಿದ್ದೆ, ಹೌದು....</p>
<p>ದ್ವೇಷ ಉಳಿದಿರಲಿಲ್ಲ ನನ್ನೆದೆಯಲ್ಲಿ.</p>
<p>ಪ್ರೇಮ ಮೂಡಿದೂ ಉಂಟಲ್ಲ!</p>
<p>ಅದರುದ್ದ ಎತ್ತರವನರಿತು ಕುಡಿತಲ್ಲ</p>
<p>ಬರೇ ಬುದ್ಭುದದ ಬುರುಗು ಬಣ್ಣ ಅದು.</p>
<p>ಆದರೇನಂತೆ?</p>
<p>ರಂಗಿತ್ತು, ರಂಗೇರಿಸಿತ್ತು. ಸಾಕಿತ್ತು; ಸಾಕಾಗಿಸಿತ್ತು ಕೂಡ!</p>
<p>ಎದೆಯೊಳಕಿಳಿದು ಮತ್ತೆ ಮೇಲೆರಿದ್ದೆ;</p>
<p>ಬಗ್ಗಡದ ಬುಡದಲ್ಲಿ ಸಿಕ್ಕು ಸತ್ತಿರಲಿಲ್ಲ.</p>
<p>ಎತ್ತೆತ್ತ ಕಂಡರೂ ಕಣ್ತುಂಬಿ ಬರುತಿತ್ತು</p>
<p>ದಮೆ ಒಲವು, ನ್ಯಾಯ, ನಿಷ್ಠೆನೀತಿಗಳ ಸುತ್ತಿ</p>
<p>ಮತ್ತೆ ತುಂಬಿತ್ತು ನನ್ನೆದೆಯನೊತ್ತಿ.</p>
<p>ಆ ಒಲವು ಇಂದಿಲ್ಲ. ಆ ಕೆಚ್ಚು ಉಳಿದಿಲ್ಲ</p>
<p>ಮುಂದೇನು? ಮುಗಿಯುವುದೆ?</p>
<p>ಮುಗಿದೇ ಹೋಗುವುದೆ !</p>
<p>ಹಾ ! ಹೌದು. ಮೆಟ್ಟಿ ನಿಲ್ಲಲೇಬೇಕು.</p>
<p>ಯಾರಿಗಿಲ್ಲದಿದ್ದರು ಕೂಡ ನನಗಂತೂ ಇರಬೇಕು....</p>
<p>ಸುಖ, ಶಾಂತಿ, ಸಂತೋಷ!</p>
<p>ಬಣ್ಣ ಬಳೆಯುವ ಮಾತಲ್ಲ ಇದು,</p>
<p>ಹೌದು, ಸುಟ್ಟು ಸುಣ್ಣವಾದೆದೆಯಲ್ಲಿ ಮತ್ತೆಂತಹ ಬಣ್ಣ?</p>
<p>ಬಿಳುಪೇ, ಕಪ್ಪೇ?</p>
<p>ಎರಡೂ ಅಲ್ಲದ ಸಪ್ಪೆ ಊದಾ ಬೂದಿ ರಂಗು, ಹೇ ವಿಧಿ,</p>
<p>ನನ್ನ ಕಣ್ಣಲ್ಲಿ ಕುಣಿದ ಜಗತ್ತು</p>
<p>ಕುಗ್ಗಿ ಕರಗಿರುವುದು ನಿನ್ನ ಗಮ್ಮತ್ತು!</p>
<p>ತಿಳಿಯಿತೇ ಹೇ ಜಗತ್ತೇ, ನಿನ್ನ ಕಿಮ್ಮತ್ತು? ನಗುನಗುತ್ತ</p>
<p>ಒಳಿತೊಳಿತನೇ ಕಾಣುತ್ತ, ಒಳ್ಳೆತನದಲ್ಲೇ</p>
<p>ನಿನಗೆ ಕೈ ಬೀಸಿ, ಕಣ್ಣು ಹೊಡೆದು ಹೊರಟು ಹೋಗಲು ನನಗೆ ಎಲ್ಲಿ ಪುರಸೊತ್ತು?</p>
<p>ನಿನ್ನ ಒಣಎದೆಯ ಮೆದೆಯಲ್ಲಿ ನನ್ನ ನಿರಾಶೆಯ ಕಿಡಿ ಊದಿ</p>
<p>ಕಿಚ್ಚೆಬ್ಬಿಸಿ, ಹುಚ್ಚು ಹೆಚ್ಚಿಸಿ ಓಡುವ ಆಸೆ ನನಗೆ,</p>
<p>ಜಗತ್ತೇ ನಿನಗಿಲ್ಲ.</p>
<p><em>ಅಮೆರಿಕನ್ನಡದ ಕವನಗಳು/೧೫೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೫೭</em><br />ಹೆಣ್ಣೆದೆಯ ಮಿದುತನದಲ್ಲ ಇದು, ಹೇಡಿತನ</p>
<p>ಆದರೂ ಒಳಗಿದೆ, ಉರಿದಿದೆ, ಬರಡೆದೆಯ ಬೇಸರದ ಹೈರಾಣ.</p>
<p><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಏನು ನಮ್ಮ ಸಾಧನೆ?</strong>
</p>
<p>ಕಟ್ಟಡ ಕೆಡವುತ್ತಿದ್ದಾರೆ ಕೆಲ ಮಂದಿ</p>
<p>"ಐಸಾ" ಇತ್ಯಾದಿ ಹಲ್ಲಾಗುಲ್ಲಿನ ನಡುವೆ</p>
<p>"ಏನಯ್ಯಾ, ಮುಖ್ಯಸ್ಥ?</p>
<p>ಇವರು ಅನುಭವೀ ಕೂಲಿಗಳೇ?</p>
<p>ಬೇಕೆಂದರೆ, ಮನೆ ಕಟ್ಟ ಬಲ್ಲವರೆ?"</p>
<p>ಶುಷ್ಕ ನಗೆಯ ಉತ್ತರ:</p>
<p>"ಸ್ವಾಮೀ! ಕಟ್ಟುವುದು ಕಷ್ಟದ ಕೆಲಸ;</p>
<p>ಕೆಡವಲೇನಿದ್ದರೂ ಕೆಲವು ನಿಮಿಷ!"</p>
<p>ದಾರಿಯುದ್ದಕ್ಕೂ ನನಗೆ ಇದೇ ಯೋಚನೆ:</p>
<p>ಕಟ್ಟಿದ್ದೋ ಕೆಡವಿದ್ದೋ, ಏನು ನಮ್ಮ ಸಾಧನೆ!</p>
<p><strong><em>-ಸಿ ಪಿ ರವಿಕುಮಾರ್</em></strong>(ಲಾಸ್ ಎಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಸಂಜೆ</strong>
</p>
<p>ನನ್ನೂರ ಹೊಕ್ಕುಳಲ್ಲಿ</p>
<p>ಹೊತ್ತು ಮುಳುಗುವ ಹೊತ್ತಿಗೆ</p>
<p>ಅಷ್ಟೆತ್ತರಕ್ಕೆ ಕೆಂದೂಳು - ಗೊಧೂಳಿ</p>
<p>ಸುತ್ತ ಹೊಗೆ ಮಂಜು ಕವಿದು</p>
<p>ಹಸಿ ಬತ್ತ ಗದ್ದೆಯ ಮೇಲೆ</p>
<p>ಕೆಮ್ಮಣ್ಣು ಕೆರೆ ಏರಿ ಮೇಲೆ</p>
<p>ಪಿಸುಗಾಳಿ</p>
<p>ಕದ್ದು - ಕದ್ದು ಬೀಸಿ</p>
<p>ಬೆಳ್ಳಕ್ಕಿ ಬೆಳ್ಳಗೆ ಹಾರಿ</p>
<p>ಕೋಳಿ ಹಿಂಡು ಒಳಗೊಳಗೇ ಮುದುರಿ<br />ಬೀಸು ಗಲ್ಲ ಲಾವಣಿ ಮೇರೆಗೆ</p>
<p>ತುಂಬು ಬಸುರಿಯಂತ ಸಂಜೆ</p>
<p><strong><em>-ಡಾ. ಕೆ. ಎನ್. ಮೂರ್ತಿ</em></strong>(ಗೋಲ್ಡ್ಸ್ ಬರೋ, ನಾರ್ತ್ ಕೆರೋಲಿನಾ)</p>
<p>
<strong>ಅಂದು ಹೀಗಿರಲಿಲ್ಲ</strong>
</p>
<p>ಅಂದು ಹೀಗಿರಲಿಲ್ಲ;</p>
<p>ಹಣಕಿದರೆ ಸಾಕು,</p>
<p>ಕಿಟಕಿಯಲ್ಲಿ ಆಗಸದ ನೀಲ ಮುಖ</p>
<p>ಮುಗಿಲಿನಂಗಳಕೇರಿ,</p>
<p>ಬೆಳಗು ಸಂಜೆಗಳ</p>
<p>ಹೊಂಬಾಗಿಲುಗಳನ್ನು ಮೀರಿ,</p>
<p>ಚಾಚುತ್ತಿದೆ-</p>
<p>ಚಂದ್ರ ತಾರೆಗಳಾಚೆಗೂ ನನ್ನ</p>
<p>ಬಣ್ಣ ಬಣ್ಣದ ರೆಕ್ಕೆ.</p>
<p>ಈಗ- ಮುಗಿಲೆತ್ತರಕ್ಕೆದ್ದ</p>
<p>ಸೌಧ ಸೌಧ ಸೋಪಾನಗಳ ಮರೆಯಲ್ಲಿ</p>
<p>ಇರುಳ ಮರೆಸುವ</p>
<p>ಬಗೆ ಬಗೆಯ ಬಣ್ಣ</p>
<p>ದೀಪಗಳ ಮರುಳಲ್ಲಿ</p>
<p>ಕಾಣದಾಗಿದೆ-</p>
<p>ಆಗಸದ ತೆಕ್ಕೆ.</p>
<p>ಅಂದು ಹೀಗಿರಲಿಲ್ಲ;</p>
<p>ಸೋಂಕಿದರೆ ಸಾಕು ಮೈಗೆ</p>
<p>ಮುಂಗಾರ ಹನಿ ಸೋನೆ</p>
<p>ಎಂಥ ಹಿಗ್ಗು! ಹಸಿರು ತೆನೆ ತೆನೆ! ಒಳಗೆ</p>
<p>ಮನವೆಲ್ಲ ಮಲ್ಲಿಗೆಯ ಮೊಗ್ಗೆ ಮೊಗ್ಗೆ!</p>
<p>ಈಗ -</p>
<p>ಮಿಡಿಯುತ್ತೇನೆ; ಆಗಾಗ್ಗೆ</p>
<p>ಬಾಯಾರಿದಾಗ</p>
<p><em>ಅಮೆರಿಕನ್ನಡದ ಕವನಗಳು/೧೫೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೫೯</em><br />ಗೋಡೆ ಗೋಡೆಗಳ ನಡುವೆ</p>
<p>ನಳ್ಳಿಯಾಸರೆಗೆ!</p>
<p>ಅಂದು ಹೀಗಿರಲಿಲ್ಲ;</p>
<p>ಟಿಂವ್‍ಗುಟ್ಟುತ ಗಿಡ ಪೊದರಲಿ</p>
<p>ತೂರಾಡಿತು ಹಕ್ಕಿ;</p>
<p>ಮುತ್ತಿಕ್ಕಿತು ಹೂ ಚಿಗುರಿಗೆ,</p>
<p>ಸಂತಸದಲಿ ಸೊಕ್ಕಿ.</p>
<p>ಹೊಳೆ ತುಂಬಿತು, ಹೊಲ ತುಂಬಿತು,</p>
<p>ನೆಲದೊಲುಮೆಯ ತುಳುಕು</p>
<p>ಹಸಿರಾಯಿತು, ಹೊಸದಾಯಿತು,</p>
<p>ಹಸನಾಯಿತು ಬದುಕು.</p>
<p>ಈಗಲೋ-</p>
<p>ಬದುಕಿನುದ್ದಗಲಕ್ಕೂ ಸದ್ದು</p>
<p>ಗದ್ದಲಗಳ ಹಲ್ಲೆ.</p>
<p>ಏನೋ ಮಸೆಯುವ ಸದ್ದು,</p>
<p>ಎಲ್ಲೋ ಕುಸಿಯುವ ಸದ್ದು,</p>
<p>ಇಡಿಯಾಗಿ ಕಂಡದ್ದು,</p>
<p>ಸಿಡಿವ ಸದ್ದು.</p>
<p>ವರ್ತಮಾನದೊಳೆಲ್ಲ</p>
<p>ಸತ್ತ ಸುದ್ದಿಗಳು ಎಬ್ಬಿಸುವ</p>
<p>ಮುಗಿಯಲೊಲ್ಲಗ ಗುಲ್ಲು!</p>
<p>
<strong>
<em>-ವಾದೀಶ</em>
</strong>
</p>
<p>(ಫ್ಲಷಿಂಗ್, ನ್ಯೂಯಾರ್ಕ್)<br /></p>
<p>
<strong>ತಿರಸ್ಕಾರದ ಹೊಣೆ</strong>
</p>
<p>ತಿರಸ್ಕಾರದ ಹೊಣೆ</p>
<p>ಬಹು ಭಾರ,</p>
<p>ಬ ಹು ಭಾ ರ!</p>
<p>ಹಳಸು ಹಳಸು ಹೊರೆ ಹೊತ್ತ</p>
<p>ತಿರುಕನಂತೆ</p>
<p>ತಿರುಗುತ್ತಿದ್ದೇನೆ,</p>
<p>ತಿರಸ್ಕಾರದ ಹೊಣೆ ಹೊತ್ತು!</p>
<p>ಬೈಬಲ್‍ನ ಹನ್ನಾ</p>
<p>ದೇವರ ಪ್ರಾರ್ಥಿಸಿದಳಂತೆ:</p>
<p>"ಪುತ್ರಭಿಕ್ಷೆ ಪಾಲಿಸೆಂ"ದು;</p>
<p>ದಯಾಮಯ ಭಗವಂತ ಕರುಣಿಸೆ,</p>
<p>ಸ್ಯಾಮುಯಲ್ ನ ಹಡೆದಳಂತೆ.</p>
<p>ನನ್ನ ಹನ್ನಾ ಕೂಡ,</p>
<p>ಪ್ರಾರ್ಥಿಸಿದಳು:</p>
<p>"ಕ್ಷಮಾಭಿಕ್ಷೆ ಪಾಲಿಸೆಂ"ದು.</p>
<p>ನಾನೋ,</p>
<p>ದೇವರ ಪಾತ್ರ ಭರಿಸಲಾರದೆ,</p>
<p>ಕರುಣಾಕರನಾಗದೆ,</p>
<p>ದಯಮಯನ ದಿವ್ಯತ್ವ ಧರಿಸಲಾಗದೆ</p>
<p>ತಿರಸ್ಕಾರದ ಶಾಪ ಹೊತ್ತೆ!</p>
<p>ತಾಳಲಾರದೆ,</p>
<p>ಆ ತಿರಸ್ಕಾರದ ಭಾರ</p>
<p>ಮೋಡಗಳಾಟೆಯಿಂದ</p>
<p>ಭುವಿಗೆ</p>
<p>ಬಿದ್ದು</p>
<p>ತೊಳಲುತ್ತಾ</p>
<p>ಪಾತಾಳಕಿಳಿಯುತ್ತಿದ್ದೇನೆ!</p>
<p><strong><em>-ಶ್ರೀಕಾಂತ ಶಾಸ್ತ್ರಿ</em></strong>(ವಾಟರ್‍ಟೌನ್, ಮೆಸಾಚುಸೆಟ್ಸ್)</p>
<p>
<strong>ಎರಡು ಸಾಗರಗಳ ನಡುವೆ</strong>
</p>
<p>(ಮಹಾ) ಭಾರತವೊಂದು ಸಾಗರ;</p>
<p>ಅಮೆರಿಕವಿನ್ನೊಂದು ಮಹಾಸಾಗರ;</p>
<p>ಹಿಂದು (ವಿ)ಯೋಗ (ರೋಗ, ವಿರಾಗ) ಭೂಮಿ;</p>
<p><em>ಅಮೆರಿಕನ್ನಡದ ಕವನಗಳು/೧೬೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೬೧</em><br />ಮತ್ತೊಂದು ಮಹಾ ಭೋಗ ಸರಾಗ ಭೂಮಿ.</p>
<p>ಒಂದು ಪುರಾತನ, ಇನ್ನೊಂದು ನಿತ್ಯ ವಿನೂತನ.</p>
<p>ಉಸಿರುಗಟ್ಟಿಸುವ ವರ್ಣಾಶ್ರಮಗಳ ಶ್ರಮವೊಂದು ಕಡೆ;</p>
<p>"ನೂರಾರು (ಸಾವಿರಾರು) ಮಾತೃಭಾಷೆಗಳನ್ನೆಂದೆಂದೂ ಬಿಡೆ!"</p>
<p>ಇಲ್ಲೋ, ಸಿರಿವಂತಿಕೆಯ ಸೂಳೆಕುಣಿತದೊಡನೇ</p>
<p>Weಟಜಿಚಿಡಿe, ಒeಜiಛಿಚಿiಜ ಗಳ ನಗ್ನ ನರ್ತನ,</p>
<p>ದಟ್ಟ ಕಪ್ಪು, ಬಿಳುಪು, ಹಳದಿಬಣ್ಣಗಳ ಖಿeಛಿhಟಿiಛಿoಟoಡಿಗಳಲ್ಲಿ!</p>
<p>ಅಲ್ಲೋ: ಹೊಟ್ಟೆಗೆ ಹಿಟ್ಟಿಲ್ಲಿದ, ಲೆಕ್ಕವಿರದ,</p>
<p>ಲೆಕ್ಕಕ್ಕಿಲ್ಲದ ಲಕ್ಷ ಲಕ್ಷ ಮಂದಿಯೊಂದೆಡೆ</p>
<p>ಇನ್ನೊಂದೆಡೆ, ಕಾಳಸಂತೆಕೋರರ ಸಗ್ಗ,</p>
<p>(ರಕ್ತ ಬಲು ಅಗ್ಗ),</p>
<p>ಭ್ರಷ್ಟಾಚಾರದ ಭಸ್ಮಾಸುರ ನೃತ್ಯ ನೂತನ</p>
<p>ಕಾನೂನಿನ ಕರಿಗಪ್ಪು ಕಾನನವೋ, ಇಲ್ಲಿ,</p>
<p>ಎಲ್ಲಾ ಐiಣe (ಔಟಿe ಅಚಿಟoಡಿi ಅoಞe) ತಿಂಡಿ ತಿನಿಸು, ಎoggiಟಿg;</p>
<p>Smog, Pಚಿಡಿಞiಟಿg, ಸಲಿಂಗರತಿ (ವಿರತಿ! ಆರತಿ?),</p>
<p>ಆಡಿugs, Pಡಿessuಡಿe, ಭಾರೀ Pಟeಚಿsuಡಿe ಗಳ ಧಾಂಧಲೆ;</p>
<p>ಂseಠಿಣiಛಿ ವಾತಾವರಣದಲ್ಲಿ ಂIಆS, ಊeಡಿಠಿes ಹಾವಳಿ.</p>
<p>ಅಲ್ಲಿ: ಕ್ಷಯ, ಕಾಲರಾ, ವಾಂತಿ ಭೇದಿಗಳ ವಿವಿಧ ವಿನೋದಾವಳಿ!</p>
<p>ಹೇ ರಾಮ್! ಲಂಚ ವಂಚನೆ, ಭ್ರಷ್ಟಾಧಿಕಾರಿ ರಾಜಕಾರಣಿಗಳ ಧಾಳಾಧಾಳಿ,</p>
<p>ಜೊತೆಗೆ, ಕುಟುಂಬ ಯೋಜನೆ, ಬರೀ ಯೋಚನೆ ಯೋಜನೆಗಳಲ್ಲಿ;</p>
<p>ಇನ್ನೊಮ್ಮೆ ಇಂದು "ಸಂಜಯ(ರಾಜೀವ?) ಉವಾಚ" ಬರದಿದ್ದಲ್ಲಿ!</p>
<p>ಇಲ್ಲಿ; ಎಲ್ಲಕ್ಕೂ ಮುಖ ತಿರುಗಿಸಿ, ಹಿಪ್ಪಿ ಇಪ್ಪಿ,</p>
<p>ಹರೇಕೃಷ್ಣ ಎesus ಈಡಿeಚಿಞs ಎಲ್ಲೆಲ್ಲೂ.</p>
<p>ಖಿಗಿ ಗಿಅಖ ಅಚಿmಛಿoಡಿಜeಡಿ ಕಾರುಗಳಿಗೆ ಬರ, ಬರಗಾಲ;</p>
<p>ಹುಟ್ಟೂರಲ್ಲಿ ಹೊಟ್ಟೆಗಾಗಿ ನಿರಂತರ, ಅನಂತ ಪರದಾಟ.</p>
<p>ಇಲ್ಲೋ ಅuಣ-ಣhಡಿoಚಿಣ ಛಿomಠಿeಣiಣioಟಿಗಳ ಹಾರಾಟ</p>
<p>ಅಲ್ಲಿ: mಚಿರಿoಡಿiಣಥಿ ಮೂಲೆಗುಂಪು;</p>
<p>ನಾವಿಲ್ಲಿ ಒiಟಿoಡಿiಣಥಿ, ಕೇಳೋಕೆ ಇಂಪು, ತಂಪು, ಬರೀ ಜೊಂಪು!</p>
<p>ಕಾಳ, ಬೂಳ, ಸಂತೇ ದೇವರು ಧರ್ಮಗಳು, ಅಲ್ಲಿ, ತೆರೆಮರೆಯಲ್ಲಿ;</p>
<p>ಹಾಡಹಗಲಲ್ಲೇ, ಇಲ್ಲಿ ಖಿಗಿ ಒiಟಿisಣಡಿಥಿಗಳ oಠಿeಟಿ ದರೋಡೆ,</p>
<p>Poಡಿಟಿ ಬೆಳಕಿನಲ್ಲಿ;</p>
<p>ತಂದೇ, ನಾನೇಕೆ ಬಂದೆ? ನಿಂದೆ; ಇಲ್ಲಿ. (ಬರೀ ನಿಂದೆ!)</p>
<p>ಪದವಿ ಪ್ರತಿಷ್ಠೆ ಧನಕನಕ ಡಿಗ್ರಿ (ಕಡಲೆಗುಗ್ಗರಿ!)</p>
<p>ಸಂಯೋಗ ಭೋಗ 'ಅಹಂ'ಗಳ ತಾಂಡವ ನರ್ತನವಿಲ್ಲೆಲ್ಲೂ;</p>
<p>ಆಸ್ತಿ ಪಾಸ್ತಿ (ಅಸ್ತಿ? ನಾಸ್ತಿ!) ಅಂತಸ್ತು( ತಥಾಸ್ತು!)</p>
<p>ಆಳುಕಾಳು; ಬರಿದೆಲ್ಲಾ ಎಲ್ಲೂ ಬೇಯದ ಬೇಳೆಕಾಳು !</p>
<p>"ನೇಮ ಸಿಷ್ಠೆಯ ಬಿಟ್ಟು , ಕಾಮದಲಿ ಮನವಿಟ್ಟು,..."</p>
<p>ಕಡೆಗೆ ಉಳಿದದ್ದು ಬೆಳದದ್ದು, ಬಳದದ್ದು - ಕತ್ತಲೆ ಗೋಳು!</p>
<p>ಅಪ್ಪಾ ತಂದೇ, ಗುರುವೇ,</p>
<p>ಯಾವ ಸಾಗರಕ್ಕೆ ಹಾರಲಿ?</p>
<p>ಸಮುದ್ರದಲ್ಲೂ ಪಾಪಿಗಳಿಗೆ</p>
<p>ಮೊಳಕಾಲುದ್ದ ನೀರೇ!</p>
<p>ಮುಕ್ತಿಕಾಮಿನಿ ನೀರೇ</p>
<p>ನೀ ಬಲು ಬೇಗೆನ್ನ ಬಳಿ ಬಾರೇ!!</p>
<p><strong><em>-ಡಾ. ಬಿ. ವಿ. ನಾಗಭೂಷಣರಾವ್</em></strong>(ರಾಚೆಸ್ಟರ್, ನ್ಯೂಯಾರ್ಕ್)</p>
<p>
<strong>ತಲೆ ಹೋಕನ ತರಲೆ</strong>
</p>
<p>ನಾಲ್ಕು ಕಾಲಿನ ಕುರ್ಚಿ ಜಡವಸ್ತು</p>
<p>ಹುದುಗಿ ಕುಳಿತಿದ್ದ ಎರಡು ಕಾಲಿನ ವ್ಯಕ್ತಿ ಸುಸ್ತು.</p>
<p>ಸಾಕ್ಷಾತ್ ಜಡವಸ್ತುವಿನ ಜಠರದಲ್ಲೇ ಜೀವನ್ಮರಣದ ಗಸ್ತು.</p>
<p>'ಇಲ್ಲ ಛೇ. ಪಾಪ. ಬಿಡಿ. ಪಗಾರದಾಸೆ ಯಾರಿಗಿಲ್ಲ' ಎನಬೇಡಿ ವ</p>
<p>ಇದ್ದವರು ದುಡಿಯುವರು ಎಂಬ ಭ್ರಮೆ ಎಲ್ಲರಿಗೂ</p>
<p>ಆದರೆ ಈ ವ್ಯಕ್ತಿ ದುಡಿದಿಲ್ಲ, ದುದಿಯುತ್ತಲೂ ಇಲ್ಲ;</p>
<p>ಮುಂದೆ ದುಡಿದರೆ ಕೊರಳಾಣೆ, ಸತ್ಯ.</p>
<p>ಅದೃಷ್ಟಚಕ್ರ ಗಿರಿಗಿರೀ.....ಗಿರಿಗಿರೀ.......</p>
<p>ಅಷ್ಟಕ್ಕೇ ಪಿತ್ತ ತಲೆಗೇರಿ</p>
<p>ಬಡಾ ಸಾಹಿತಿ ತಾನು; ಬಡತನದ ಚಿಂತೆ ತನಗಿಲ್ಲವಂತೆ!</p>
<p>ಬೃಹದ್ ಬುದ್ಧಿವಂತ ತನಗೆ ಬದುಕು ಗೌಣವಂತೆ.</p>
<p>(ಬುದ್ಧಸಿದ್ಧರೆಲ್ಲಾ ಇವನೆದರು 'ನಿಲ್' __ ಎನ್ ಐ ಎಲ್ )</p>
<p><em>ಅಮೆರಿಕನ್ನಡದ ಕವನಗಳು/೧೬೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೬೩</em><br />ಸಾಹಿತ್ಯ ಶ್ರೀಮಂತಿಕೆಯ ಡೌಲು ಗಮ್ಮತ್ತು</p>
<p>ಸರಸರಾ ಗೀಚಿ ಬಿಸಾಡಿ ಮೇಲೆದ್ದು ತಿಂಗಳೊಪ್ಪೊತ್ತು</p>
<p>ಕಳೆದೊಡನೆ 'ಮೊದಲತೇದಿ' ಹಾಜರು.</p>
<p>ತನ್ನ ಹಾಜರಿ ಗೈರಾದದ್ದು ಕಳೆದೂ ಕೈಗೆ ಬೀಳುವುದು ನೂರಹನ್ನೊಂದು.</p>
<p>ಮತ್ತಿನನ ಇಡೀ ಜೀವನಕ್ಕೂ!</p>
<p>ಕೊರತೆ ಬಿದ್ದಕಡೆ ಕಲ್ಪನೆಯ ಒರತೆ</p>
<p>ತುಂತುಂಬಿ ಬರುತ್ತಲೇ ಇರುತ್ತದೆ. ಹಾಗಾಗಿ ರಾಜನಾದ ,</p>
<p>ರಸಿಕನಾದ; ಕಡೆಗೆ ಸತ್ಯದ ಶಂಖನಾದ</p>
<p>"ಹೋ ಕಳೆದ್ರೇ ಸಾಕಿತ್ತು ಮಾರಾಯ ; ಯಾರಿಗೆ ಬೇಕಿದೆ ಆದಾಯ.</p>
<p>ಹಾಯಾಗಿ ಎಲ್ಲಾದ್ರೂ ಕೂತು ಈ ಘಟ ಸುಧಾರಿಸಿಕೊಂಡ್ರೆ</p>
<p>ಸಾಕಿತ್ತು" ಎಂದಾನು ಪ್ರಾಣಿ.</p>
<p>(ಇವ ದಿನವೂ ನಡೆಸಿದ್ದೇನು ಅಂತೀರಿ ? !)</p>
<p>ನೀವು ಪಾಪ ಅನ್ನಿ, ಬಿಡಿ....</p>
<p>ಮೊತ್ತದಲ್ಲಿ ಇವನೊಂದು ಜಡತೆಯ ಕಿಡಿ)</p>
<p><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p>
<strong>ಹೃದಯಗೀತೆ</strong>
</p>
<p>ಆರ್ತನಾದವ ಕೇಳಿ ಹೊರಬಂತೊಂದು</p>
<p>ಮಾಂಸದ ಮುದ್ದೆ</p>
<p>ನಾಲ್ಕು ಪದರಿನ ಕೋಟೆ ಹರಿದು</p>
<p>ಸುತ್ತ ಕವಿದಿದ್ದ, ಕೆಸರು, ಕಸಬರಿಕೆಯನು</p>
<p>ತುಂಡರಿಸಿ ತೆಗೆದರೂ ಮುಂದೆ ಅದು ಸುತ್ತಿ</p>
<p>ಪೀಡಿಸದಿರುವುದೆ?</p>
<p>ಮಸೆಯದ ಚೂರಿ ತೆಗೆದು</p>
<p>ಬಂಧವನ್ನು ಕಡಿದರೂ</p>
<p>ಸಂಬಂಧ ಕಡಿದೀತೆ?</p>
<p>ಪಂಚಭೂತದ ಈ ಬೊಂಬೆ</p>
<p>ಭುವಿಸ್ಪರ್ಶವಾದಾಗ ಕೇಳಿದ್ದು</p>
<p>ಆರ್ತನಾದ-ಗದ್ದಲ</p>
<p>ಕಣ್ಣು-ತೆರೆಯದಿದ್ದರೂ ಅತ್ತದ್ದು</p>
<p>ಅತ್ತು-ಅತ್ತು ಸಾಕಾದಾಗ ನಿದ್ದೆ</p>
<p>ಹೊರಜಗತ್ತು ನೋಡಿದಾಗ ಕಂಡದ್ದು ನಾಲ್ಕು</p>
<p>ಗೋಡೆಗಳ ಒಂದು ಕೋಣೆ</p>
<p>ಅದರೊಳಗಿದ್ದ ಒಂದೆರಡು ಜೀವಗಳು</p>
<p>ಬತ್ತಲೆಯ ಬೊಂಬೆಗೆ ಜಗತ್ತೇ ಅಂಗಿ</p>
<p>ಮೆದುಳು ಶೂನ್ಯ ಹೃದಯ ವಿಶಾಲ</p>
<p>ಕೃತಕತೆಯ ಸೋಗರಿಯದ ಈ ಬೊಂಬೆ</p>
<p>ಪ್ರಕೃತಿಯ ಸಹಜ ಸಂತಾನ</p>
<p>ಒಂದೊಂದೆ ಅಂಗಿತೊಡಿಸಿ ತೆಗೆದಾಗ</p>
<p>ಮೆದುಳು ಬಲಿಯತೊಡಗಿತು</p>
<p>ಹೃದಯ ಕುಗ್ಗತೊಡಗಿತು</p>
<p>ಮತ್ತೆ ಈ ಪ್ರವೃತ್ತಿಯ ಸಹಜಸಂತತಿಯ</p>
<p>ಕೃತಕೀಕರಿಸಿದವರಾರು?</p>
<p>ಮತ್ತೊಂದು ದಿನ ಲೇಬಲ್ ಮಾಡಿ</p>
<p>ಅನ್ನ ಉಣಿಸ ಕಲಿಸಿದಾಗ ಮುಂದೆ ಇದಕ್ಕಾಗಿ</p>
<p>ಒದ್ದಾಡಬೇಕಾದೀತೆಂಬ ಕಲ್ಪನೆ ಇತ್ತೆ?</p>
<p>ಉರಗದಂತೆ ಹರಿದಾಡಿ ಸಿಕ್ಕಿದ್ದೆಲ್ಲ ಆಹಾರ</p>
<p>ಬಳಿಯಲ್ಲಿದ್ದುದೆಲ್ಲ ಆಟಿಕೆ</p>
<p>ನಾಯಿ, ಬೆಕ್ಕು, ಕರು ಕಣ್ಣ ಮುಂದೆ ಬಂದಾಗ</p>
<p>ತನ್ನ ಸಂಬಂಧ ಬೆಳೆಸತೊಡಗಬೇಕೆ?</p>
<p>ನಾಯಿಯೊಡಗೂಡಿ ಅನ್ನತಿಂದಾಗ</p>
<p>ಪ್ರಾಣಿ ಮನುಷ್ಯನ ಕಲ್ಪನೆ ಇತ್ತೆ?</p>
<p>ಅಂಬೆಗಾಲಿನಲ್ಲಿ ನಡೆದಾಗ ಮೊಣಕಾಲಿಗೇನೂ</p>
<p>ನೋವಾಗಲಿಲ್ಲ, ನಾಚಿಕೆಯಾಗಲಿಲ್ಲ</p>
<p>ಬೆಂಕಿಯೊಡನೆ ಆಡಹೋಗಿ ಕೈಸುಟ್ಟಾಗ</p>
<p>ಹೊಸತೊಂದು ಅನುಭವ</p>
<p>ಅನುಭವದ ಜೊತೆಗೆ ಇನ್ನು ಮುಟ್ಟಲಾರೆ</p>
<p>ಎಂದು ಶಪಥ ಹಾಕಿದ್ದೆ</p>
<p>ಪೂಜೆಗಿಟ್ಟ ಹೂವನ್ನು ಮುಡಿಯಹೋದಾಗ</p>
<p>ಅದಲ್ಲಿಂದ ಮಾಯವಾಗಿತ್ತು</p>
<p><em>ಅಮೆರಿಕನ್ನಡದ ಕವನಗಳು/೧೬೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೬೫</em><br />ದೇವರಿಗಿಟ್ಟ ನೈವೇದ್ಯ ಮರುದಿನ ಅಲ್ಲಿ</p>
<p>ಕಾಣಲೇ ಇಲ್ಲ ಅತ್ತಾಗ ಎಲ್ಲ ಸಿಗಿವುದೆಂದು</p>
<p>ಅತ್ತೆ ಎರಡೇ ಕಾಲಲ್ಲಿ ನಡೆಯುವವರ ನೋಡಿ</p>
<p>ನಾನೂ ನಡೆಯತೊಡಗಿದಾಗ ಬಿದ್ದೆ</p>
<p>ಬಿದ್ದು ಎದ್ದು ಕಡೆಗೆ ನಡೆಯತೊಡಗಿದಾಗ</p>
<p>ಅಮ್ಮ ಎಂದಿದ್ದರು "ಶಹಬಾಷ್"</p>
<p>ಕ್ಯಾಮರಾ ಕಣ್ಣಿಗೆ ಕಂಡದ್ದು ಎಲ್ಲವೂ ಸತ್ಯ</p>
<p>ಸಸ್ಯ, ಧಾನ್ಯ, ಕಾಳು, ನಾಯಿ, ದನ</p>
<p>ಕರು, ಎಮ್ಮೆ ನಾನೆಷ್ಟು ಮಾತನಾಡಿಸಿದರೂ</p>
<p>ಮಾತನಾಡಲೇ ಇಲ್ಲ</p>
<p>ಆಕಾಶದಲ್ಲಿದ್ದ ಚಂದ್ರನನ್ನು ಬಯಸಿದಾಗ</p>
<p>ಕೊಟ್ಟಳಾ ತಾಯಿ ಬರಿಯ ಕನ್ನಡಿ</p>
<p>ಸುತ್ತುಮುತ್ತು ಆಡಹೋದಾಗ ಅಲ್ಲಲ್ಲಿ ರೋಮ</p>
<p>ಕೂಪಗಳು. ಸುತ್ತೆಲ್ಲ ಹಾವು ಹರಿಯತೊಡಗಿದಾಗ</p>
<p>ಕಚಗುಳಿಯಿಟ್ಟಂತಾಗಿ ಕತ್ತಲೆಯಾಚೆ ಹುಡುಕುವಾಸೆ</p>
<p>ರಂಭೆ, ಊರ್ವಶಿಯ ಚಿತ್ರ ಕಣ್ಣೆದುರು ಬಂದಾಗ</p>
<p>ಆಕಾಶಕ್ಕೆ ನಗೆಯುವಾಸೆ</p>
<p>ಸುತ್ತ ನೆಟ್ಟಿದ್ದ ಬೇಲಿಯನ್ನು ಕಿತ್ತುಬಿಸುಡಬೇಕು</p>
<p>ಕಾಣದ ಸ್ವರ್ಗ ಹುಡುಕಬೇಕು</p>
<p>ಎಟಕದ ಗುಡ್ಡೆ ಹತ್ತುವಾಸೆ</p>
<p>ಹತ್ತಿಮೇಲೆ ನಿಂತು ಧ್ವಜ ಊರಿ ಬೆವರು ಸುರಿಸಿ</p>
<p>ಕೆಳಗಿಳಿಯಬೇಕು</p>
<p>ಲಕ್ಷ್ಮಿಯ ಭರತನಾಟ್ಯ ಕ್ಯಾಬರೆ ಬ್ಯಾಲೆ</p>
<p>ನೃತ್ಯ ನೋಡಿದಾಗ ಕಣ್ಣು ಕುಕ್ಕುವಂತಾಯಿತು.</p>
<p>ನಡೆದು ಬಂದ ದಾರಿಯತ್ತ ಒಮ್ಮೆ ದೃಷ್ಟಿಹಾಯಿಸಿ</p>
<p>ಕಣ್ಣೀರಿಳಿಸಿ ನಡೆಯಲಿದ್ದ ದಾರಿಯ ಕಡೆಗೆ ದೃಷ್ಟಿಸಿದಾಗ</p>
<p>'ಅಬ್ಬ' ಎಂಬ ಉದ್ಗಾರ</p>
<p>ರಾಕೆಟನಲ್ಲಿ ಕುಳಿತು ಚಂದ್ರಲೋಕಕ್ಕೆ ಮುಖ ಮಾಡುತ್ತೇನೆ</p>
<p>ರಾಕೆಟು_ಎತ್ತಸಾಗುವುದೋ ನೋಡಬೇಕು.</p>
<p><strong><em>-ಡಾ|| ಶ್ಯಾಮಭಟ್</em></strong>(ಬ್ರೂಮಾಲ್, ಪೆನ್ಸಿಲ್ವೇನಿಯಾ)</p>
<p>
<strong>ಗುಟ್ಟಾಗಿ ಹೇಳಿದ್ದು</strong>
</p>
<p>ಈ ಗುಟ್ಟು ಅವಳಿಗೆ ಗೊತ್ತಿದೆ ಅಂತ ನನಗೆ ಗೊತ್ತಿದೆ ಅಂತ ಅವಳಿಗೆ ಗೊತ್ತಿದೆ</p>
<p>ನಿಮಗೆ ಗೊತ್ತಿದೆ ಅಂತ ಅವಳಿಗೆ ಗೊತ್ತಿಲ್ಲ ಅಂತ ಹೇಳಬೇಡಿ ಅವಳಿಗೆ.</p>
<p>ಒಂದೆ ಆದರು ಗುಟ್ಟು ಎರಡು ಸಂದರ್ಭಗಳು, ಸಂದರ್ಭ-ಸಂಬಂಧ ಬೇರೆ ಬೇರೆ</p>
<p>ಆದ್ದರಿಂದಲೆ ಗುಟ್ಟು ನಿಮಗೆ ಗೊತ್ತಿದೆ ಅಂತ ಗುಟ್ಟಾಗಿಯೂ ಕೂಡ ಹೇಳಬೇಡಿ.</p>
<p>ನಿಮಗೆ ಹೇಳಿದ್ದನ್ನೆ ಇನ್ನಾರಿಗಾದರೂ ನಾ ಮತ್ತೆ ಹೇಳಿದರೆ, ಆ ಗುಟ್ಟು ಬೇರೆ</p>
<p>ನಾನಲ್ಲಿ ಹೇಳಿದ್ದು ನಿಮಗೆ ಗೊತ್ತಿರದಾಗ, ಗುಟ್ಟು ಗುಟ್ಟಾಗಿಯೇ ಉಳಿಯೋಲ್ಲವೆ?</p>
<p>ಯಾರಿಗಾದರು ನೀವು ಈ ಗುಟ್ಟು ಹೇಳಿದರೆ, ಅವರೂ ಹೇಳದ ಹಾಗೆ ನೋಡಿಕೊಳ್ಳಿ</p>
<p>ಎಲ್ಲರಿಗೂ ಈ ಗುಟ್ಟು ಗೊತ್ತಾಯಿತೆಂದರೆ ಅವಳು ಹಿಡಿಯುತ್ತಾಳೆ ಬೆಂಕಿಕೊಳ್ಳಿ.</p>
<p>ಯಾರಿಗಾದರೂ ನೀವು ಈ ಗುಟ್ಟು ಹೇಳಿದರೆ ಗೊತ್ತಾಗದಂತಿರಲಿ ನನಗು ಕೂಡ</p>
<p>ಪ್ರೀತಿ-ಸ್ನೇಹಗಳೆಲ್ಲ ಗುಟ್ಟನವಲಂಬಿಸಿವೆ, ಎಂದೂ ಆ ಕತ್ತಲೆಗೆ ಬೆಳಕು ಬೇಡ.</p>
<p>ಈ ಗುಟ್ಟು ಅವಳಿಗೆ ಗೊತ್ತಿದೆ ಅಂತ ನನಗೆ ಗೊತ್ತಿದೆ ಅಂತ ಅವಳಿಗೆ ಗೊತ್ತಿದೆ</p>
<p>ನಿಮಗೆ ಗೊತ್ತಿದೆ ಅಂತ ಅವಳಿಗೆ ಗೊತ್ತಿಲ್ಲ ಅಂತ ಹೇಳಬೇಡಿ ಅವಳಿಗೆ!</p>
<p>
<strong>
<em>-ಪ್ರೊ. ಸುಮತೀಂದ್ರ ನಾಡಿಗ</em>
</strong>
</p>
<p>(ಬೆಂಗಳೂರು ವಿಶ್ವವಿದ್ಯಾಲಯ, ಭಾರತ)</p>
<p>
<strong>ಆಗಿಹುದು ಹೀಗೆ!</strong>
</p>
<p>ನವಯೌವನದ ಮೆಟ್ಟಿಲಲಿ</p>
<p>ನಿಂತ ಜವ್ವನೆಯ ಕಣ್ಣಲಿ</p>
<p>ಇತ್ತು ಕನಸುಗಳ ಹಂದರ...</p>
<p>ಇರಲಿ ಇನಿಯನಲಿ ಎಲ್ಲ</p>
<p>ಸುಗುಣಗಳ ಸಂಗಮ</p>
<p>ಮನಸುಗಳ ಸಂಚಾರ ಏನೆಲ್ಲ;</p>
<p>ವಿಕಸಿಹುದು ಮನದಲ್ಲಿ ಭಾವಕುಸುಮ!</p>
<p>ಇಂತಿರಲು ತಿಳಿದಿಹುದು ಆಕೆಗೆ</p>
<p><em>ಅಮೆರಿಕನ್ನಡದ ಕವನಗಳು/೧೬೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೬೭</em><br />ಬರುತಿಹನು ನೋಡಲು ಅಮೇರಿಕಾವರ</p>
<p>ಅವಳಲ್ಲಿ ನಡೆದಿಹುದು ಆನಂದ</p>
<p>ಆವೇಗಗಳ ಸಮ್ಮಿಶ್ರ ಸಂಗಮ!!</p>
<p>ಗಾಬರಿ! ಒಮ್ಮೊಮ್ಮೆ ಯೋಚಿಸಿ</p>
<p>ಇರಬಹುದು ಆವನಲ್ಲಿ</p>
<p>ಒಣ ಜಂಬಗಳ ಬಿಗುಮಾನ</p>
<p>ಏಕಿರಬಾರದು ಪರದೇಶವಾಸಿ</p>
<p>ತಾನೆಂಬ ಪೌರುಷದ ಸಾಕಾರ!!</p>
<p>ಹುಡುಗಿಗೆ ಆಶ್ಚರ್ಯ?! ಬಂದವ</p>
<p>ಸರಳ, ಸುಂದರ, ಮುಗ್ದ</p>
<p>ಭಾವನೆಗಳ ಅಳವಡಿಸಿಕೊಂಡಿಹ ಮೂರ್ತಿ!</p>
<p>ಹೃದಯದಲಿ ಮಿಡಿದಿಹುದು</p>
<p>ಇಂಪಾದ ಪ್ರೇಮಶೃತಿ</p>
<p>ಮನದಲಿ ನಿಂತಿಹುದು</p>
<p>ಆತನದೇ ಪ್ರತಿಬಿಂಬ!!</p>
<p>ಕೊನೆಯಲ್ಲಿ ನಡೆದಿಹುದು</p>
<p>ಇಬ್ಬರ ವಿವಾಹ ಬಂಧ</p>
<p>ಎಂದೆಂದೂ ಇರುವಂಥ</p>
<p>ಅನುರಾಗ ಬಂಧ!!...</p>
<p><strong><em>-ವನಿತಾ ಗಜಾನನ್</em></strong>(ಆಟ್ಲಾಂಟ ಜಾರ್ಜಿಯಾ)</p>
<p>
<strong>ಅಣಕು ಕವನಗಳು</strong>
</p>
<p>'ರತ್ನ' ರ ಶಿಶು ಸಾಹಿತ್ಯ ಮಕ್ಕಳಿಗೆ ಅಚ್ಚುಮೆಚ್ಚು. ಅವರ 'ನಾಯಿಮರಿ' ಪದ್ಯವಂತೂ ಎಲ್ಲ ಮಕ್ಕಳಿಗೂ ಬಾಯಿಪಾಠ. ಪದ್ಯ ಬಹು ಸರಳ. ಇಲ್ಲಿ ನೋಡಿ.</p>
<p>
<strong>ನಾಯಿಮರಿ</strong>
</p>
<p>'ನಾಯಿಮರಿ ! ನಾಯಿಮರಿ ! ತಿಂಡಿ ಬೇಕೆ?'</p>
<p>'ತಿಂಡಿ ಬೇಕು ! ತೀರ್ಥ ಬೇಕು ! ಎಲ್ಲ ಬೇಕು.'</p>
<p>'ನಾಯಿ ಮರಿ ! ನಿನಗೆ ತಿಂಡಿ ಏಕೆ ಬೇಕು?'</p>
<p>'ತಿಂದು ಗಟ್ಟಿಯಾಗಿ ಮನೆಯ ಕಾಯಬೇಕು !'</p>
<p>'ನಾಯಿ ಮರಿ ! ಕಳ್ಳಬಂದರೇನು ಮಾಡುವೆ?'</p>
<p>'ಲೊಳ್ ! ಲೊಳ್ ! ಭೌ ! ಎಂದು ಕೂಗಿಯಾಡುವೆ!"</p>
<p>'ಜಾಣಮರಿ ! ತಾಳು ! ಹೋಗಿ ತಿಂಡಿ ತರುವೆನು"</p>
<p>'ತಾ ನಿನ್ನ ಮನೆಯ ನಾನು ಕಾಯುತಿರುವೆನು'</p>
<p>ಈ ಸರಳ ಸುಂದರ ಪದ್ಯವನ್ನು ನಾಡಿಗೆ ಹೆಸರಾಂತ ಕವಿಗಳ ವಿವಿಧ ಶೈಲಿಗಳಲ್ಲಿ ಬರೆದರೆ ಹೇಗಿರುತ್ತಿತ್ತೆಂಬುದನ್ನು ಕೆಳಗಿನ ಮಾದರಿಗಳಲ್ಲಿ ಮೂಡಿಸಿದೆ. ಯಾವ ಮಾದರಿ, ಯಾವ ಹೆಸರಾಂತ ಕವಿ ಶೈಲಿ ಎಂಬುದನ್ನು ನೀವೇ ನಿರ್ಧರಿಸಿ.</p>
<p>೧</p>
<p>ಒಂದು ದಿನ ಬೆಳಗಿನಲಿ ನಾಯಿಯನು ಕೇಳಿದೆನು</p>
<p>ತಿಂಡಿ ನಿನಗಾವುದೆಂದು</p>
<p>ಬಿಸ್ಕೇಟು ಚಂದವೋ, ನೊರೆ ಹಾಲು ಚಂದವೋ</p>
<p>ಎಂದೆನ್ನ ಕೇಳಬೇಡಿ</p>
<p>ಹೇಳಿತದು "ಎರಡನ್ನೂ ನೀಡಿ ನೋಡಿ"</p>
<p>ಬಿಸ್ಕೀಟು ತಿನ್ನುವುದು ಮನೆಗೆ ಕಾವಲಿಗಾಗಿ</p>
<p>ಕಳ್ಳಕಾಕರ ಬೊಗಳಿ ದೂರ ನಿಲಿಸುವೆನು</p>
<p>ಬಿಸ್ಕೀಟು ಚಂದವೋ, ನೊರೆ ಹಾಲು ಚಂದವೋ</p>
<p>ಎಂದೆನ್ನ ಕಾಡಬೇಡಿ</p>
<p>ಹೇಳಿತದು " ಎಲ್ಲವನು ತಂದು ನೀಡಿ"</p>
<p>೨</p>
<p>ಓ ನಯನ ಮನೋಹರ ಶುನಕ ಮೂರ್ತಿ</p>
<p>ಅರಿ ಹೃದಯ ತಲ್ಲಣಿಪ ರೌದ್ರವಾಣಿ ನಿನ್ನದಲ್ತೆ !</p>
<p>ಪೇಳು. ಪೇಳ್ ಏನ ಬಯಸುವೆ ನೀನು</p>
<p>ಮೃಷ್ಟಾನ್ನ ಭೋಜನವೆ ಮೇಣ್ ಸೋಮರಸವೇ?</p>
<p>ನನ್ನೊಡೆಯ ಕೊಲ್ಲದಿರು ಉತ್ಪ್ರೇಕ್ಷೆ ವಾಣಿಯಿಂ</p>
<p>ಸಾಕೆನಗೆ ನೀ ನೀಡೆ ತಿಂಡಿ ತೀರ್ಥಗಳ</p>
<p>ನನ್ನ ಪಾಲಿಗೆ ಸಂದ ಆಶನ ಪಾನಗಳೀಂಟೆ</p>
<p>ನಿಷ್ಠೆಯಿಂ ಕಾಯುವೆನು ದ್ವಾರಪಾಲಕನೋಲ್</p>
<p>ನಿಶಿ ರಾತ್ರಿ ವೇಳೆಯಲಿ ದುರುಳಾತ್ಮರೈ ತರಲು</p>
<p><em>ಅಮೆರಿಕನ್ನಡದ ಕವನಗಳು/೧೬೮</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೬೯</em><br />ಬೊಗಳಿಯೇ ತೀರಿಸುವೆ ಅನ್ನ ಋಣವ</p>
<p>೩</p>
<p>ಶುನಕ ಪುತ್ರನೆ ಬೆಸಸು ನಿನ್ನಯ</p>
<p>ಮನದಭೀಷ್ಠದ ರೀತಿ ನೀತಿಯ</p>
<p>ಪಾನದೊಂದಿಗೆ ನೀಡಬಲ್ಲೆನು ಖಾದ್ಯ ವಸ್ತುಗಳ</p>
<p>ಏನ ಹೇಳಲಿ ಒಡೆಯ ನನಗೀ</p>
<p>ಕ್ಷಣವೆ ಹಸಿವಾಗಿಹುದು, ನಡೆ ನಡೆ</p>
<p>ಜೇನ ಬೆರೆಸಿದ ರೊಟ್ಟಿ ತುಂಡನು ತಂದು ಮಡಗಿಲ್ಲಿ</p>
<p>ಬಿಟ್ಟಿ ಕೂಳನು ತಿನ್ನಲೊಲ್ಲೆನು</p>
<p>ರೊಟ್ಟಿಯಂಶವ ಮೆಯ್ಯಗೂಡಿಸಿ</p>
<p>ಜಟ್ಟಿಯಂದದಿ ಶಕ್ತಿಯಿಂದಲಿ, ಮನೆಯ ಕಾಯುವೆನು</p>
<p>ದಟ್ಟ ಕತ್ತಲ ನೆರಳನಾರಿಸಿ</p>
<p>ಕೆಟ್ಟ ಕಳ್ಳರು ಮನೆಗೆ ಬಂದೊಡೆ</p>
<p>ದಿಟ್ಟತನದಿಂ ಬೊಗಳಿ ಅವರನು ಬೆದರಿಸೋಡಿಸುವೆ</p>
<p>೪</p>
<p>ತಿಂಡಿಯಾಸೆಗೆ ಶುನಕ ಬಾಗಿಲನು ಕಾಯ್ವುದಲ</p>
<p>ಗಿಂಡಿ ತೀರ್ಥವ ನೀಡೆ ಬಾಲವಾಡಿಪುದು</p>
<p>ಭಂಢ ಕಳ್ಳರ ಕಂಡು ಬೊಗಳಿ ಓಡಿಪುದಲ್ತೆ</p>
<p>ಪಿಂಡವದು ಸಾರ್ಥಕವೊ_</p>
<p>-ಅಪರಂಜಿ<strong><em>ಶಿವು</em></strong></p>
<p>
<strong>ಜನ್ಮ ಭೂಮಿ</strong>
</p>
<p>ನನ್ನ ದೈವವೆ ದೈವ, ನಾನೆ ಬಲು ಧನ್ಯ</p>
<p>ನನ್ನ ತಾಯಿಯ ಸಿರಿಯೆ ನನಗೆ ಮಾನ್ಯ</p>
<p>ಅವಳ ರೂಪವೆ ರೂಪ, ಅವಳೆ ಅಂದ</p>
<p>ಅವಳ ನೋಡಿದರೆನ್ನ ಮನಕೆ ಆನಂದ</p>
<p>ಅವಳ ನುಡಿಯದು ಮಧುರ, ಕಿವಿಗದುವೆ ಇಂಪು</p>
<p>ಅವಳ ಬಾಳಿನ ಹೂವು ಬೀರಿಹುದು ಕಂಪು</p>
<p>ಸ್ಪೂರ್ತಿ ನನ್ನಯ ಮನಕೆ, ಎನ್ನ ದೇಹಕೆ ನೆಲೆಯು</p>
<p>ಅವಳೇ ಕರುಣಾಮಯಿಯು ನನ್ನ ಜೀವನ ಸೆಲೆಯು</p>
<p>ತ್ಯಾಗವೆನ್ನುವದೊಂದು ಅವಳಿಗಿಹ ಹೆಸರು</p>
<p>ಚೇತನೆಯ ಚಿಮ್ಮುತಿದೆ ಅವಳ ಉಸಿರು</p>
<p>ಅವಳ ಉದರವೆ ನಾನು ಉದಯಿಸಿದ ಬಸಿರು</p>
<p>ಅವಳ ಪೋಷಣೆಯಿಂದ ಜೀವನವು ಹಸಿರು.</p>
<p>ಎನ್ನ ತಾಯಿ ಒಲುಮೆ, ಅವಳದಾಬಲುಮೆ</p>
<p>ಯಾರಿಗಿಹುದೋ ಮತ್ತೆ ಅವಳಿಗಿಹ ಹಿರಿಮೆ</p>
<p>ನಲುಮೆಯವಳದು ಅವಳು ಸಹನಾಮೂರ್ತಿ</p>
<p>ಅವಳ ಮಕ್ಕಳೆ ಸಾಕ್ಷಿ.... ಅವಳದಾ ಕೀರ್ತಿ...</p>
<p>ಜನುಮಜನುಮದಲೆನಗೆ ಅವಳೆ ಆಗಲಿ ತಾಯಿ</p>
<p>ಅದುವೆ ನನ್ನಯ ಭಾಗ್ಯ, ನಮಿಸುವೆನು ಮಾಯಿ.</p>
<p><strong><em>-ಡಾ|| ಆನಂದ ದೇಶಪಾಂಡೆ</em></strong>(ಮ್ಯಾಂಚೆಸ್ಟರ್, ಇಂಗ್ಲೆಂಡ್)</p>
<p>
<strong>ಸ್ತ್ರೀ</strong>
</p>
<p>ಸ್ತ್ರೀ,</p>
<p>ನೀನು ಲಾವಣ್ಯದ ರೇಶಿಮೆಗೆ,</p>
<p>ಹಾಗೆಯೇ</p>
<p>ಗಂಡಿನ ಸುಕ್ಕುಗಟ್ಟಿದ ಎದೆಗೆ</p>
<p>ತೀಡಿದ ಇಸ್ತ್ರೀ!</p>
<p>ನಿನ್ನ ದುಂಡಗಿನ ಎದೆಯಿಂದ</p>
<p>ವೃತ್ತೋನ್ನತ ನಿತಂಬದಿಂದ</p>
<p>ನೀ ಹೊಡೆದ ಗೋಲುಗಳ ಲೆಕ್ಕವಿಟ್ಟವರಿಲ್ಲ!</p>
<p>ನಿನ್ನ ಕಡೆಗಣ್ಣ ಕ್ರಿಕೆಟ್ಟಿನಲಿ</p>
<p>ನೀ ಬಾರಿಸಿದುದೆಲ್ಲ ಬರಿಯ</p>
<p>ಬೌಂಡರಿ , ಸಿಕ್ಸರ್, ಸೆಂಚುರಿ !</p>
<p>ನಿನ್ನ ಕಡೆಗಣ್ಣ ಮಿಂಚಿನಸ್ತ್ರಕ್ಕೆ</p>
<p>ಮೂರ್ಛೆಹೋಗದ ಮಗನಿಲ್ಲ!</p>
<p>ನಿನ್ನ ಕನ್ನೆ ಕೆನ್ನೆಯ ಚೆನ್ನಸುಳಿಗುಳಿಯಲ್ಲಿ</p>
<p>ಬಿದ್ದು ಎದ್ದುಹೋದವರಿಲ್ಲ!</p>
<p>ನಿನ್ನ ಸಿರಿಮುಡಿಯ ಗುಡಿಗೆ</p>
<p>ಕೈಮುಗಿಯದ ಪುರುಷನಿಲ್ಲ!</p>
<p><em>ಅಮೆರಿಕನ್ನಡದ ಕವನಗಳು/೧೭೦</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೭೧</em><br />ನಾಗವೇಣೀ,</p>
<p>ನಿನ್ನ ಕಬರೀಭಾರ ಕಪ್ಪು,</p>
<p>ನಾಗನ ಕೊರಳ ಗರಳವೂ ಕಪ್ಪು,</p>
<p>ನಾಗ ಕಚ್ಚಿದರೆ ವಿಷವೇರಿ, ಅಸುಹಾರಿ ಕಪ್ಪು,</p>
<p>ನೀ ಕಚ್ಚಬೇಕಿಲ್ಲ ಕಂಡರೆ ಸಾಕು,</p>
<p>ಆದ ಮಗ ಬೆಪ್ಪು!</p>
<p>ಹೌದೊ ಅಲ್ಲವೊ, ಇದೆಯೊ ಇಲ್ಲವೊ ಎಂಬ</p>
<p>ನಿನ್ನ ನೈಲಾನು ಸೀರೆ,</p>
<p>ಓ ನೀರೇ,</p>
<p>ಮುಕ್ಕುಳಿಸುತಿದೆ ನಿನ್ನ ಮೆಯ್ಯ ಲಾವಣ್ಯಪುಣ್ಯ !</p>
<p>ಅತ್ತ ಇತ್ತ ಅಲ್ಲಾಡುವ</p>
<p>ನಿನ್ನ ಘನ ಜಘನ ಭಾರಕ್ಕೆ</p>
<p>ಸಾವಧಾನ ಮಂದಗತಿಗೆ</p>
<p>ಒಂದೊಂದು ಹೆಜ್ಜೆಗೆ, ಒಂದೊಂದು ಲಜ್ಜೆಗೆ</p>
<p>ಅಗೊ,</p>
<p>ಎಷ್ಟೊಂದು ಗಂಡುಗಳ ಪೌರುಷದ ಪತನ!</p>
<p>ನಿನ್ನ ನಡೆಗೆ ನಿನ್ನ ಜಡೆ ಪೆಂಡ್ಯುಲಂ</p>
<p>ಇತ್ತಿಂದತ್ತ ಅತ್ತಿಂದಿತ್ತ ಓಲಾಡಿ</p>
<p>ಗಂಡುಗಳ ಎದೆಯೂ ಹೀಗೆಯೇ</p>
<p>ಉಯ್ಯಲಾಡುವುದೆಂದು ಹೇಳುವುದು!</p>
<p>ಓ ಅಸಾಮಾನ್ಯೆ!</p>
<p>ಸಾಧು ಸಂತರ ಚಿತ್ತದೇಕಾಗ್ರತೆಗೆ</p>
<p>ನಿನ್ನೊಂದು ಕಣ್ಣೋಟ</p>
<p>ಹೈಡ್ರೊಜನ್ ಬಾಂಬ್ ಸ್ಫೋಟ !</p>
<p>ಗಂಡನ್ನು ಕಂಡಾರೆ ಸಾಕು,</p>
<p>ನಿನ್ನ ಎಲ್ಲಿಲ್ಲದ ಲಜ್ಜೆಯ ಬಿಜ್ಜೆ</p>
<p>ಅಂಗುಷ್ಠದಲಿ ನಿಂತು ಗುಳಿತೆಗೆಯುವುದು</p>
<p>ಇದರಲ್ಲಿ ಬಿದ್ದು ಒದ್ದಾಡು ಮಗನೇ ಎಂದು !</p>
<p>ನೀ ಬರಿದೆ ಬಂದರೇ ಸಾಕು;</p>
<p>ಸಾಲದೆಂದು.</p>
<p>ಸ್ನೋ, ಪೌಡರ್, ಬ್ಯೂಟಿಕ್ರೀಮ್, ತುಟಿರಂಗು</p>
<p>ಸೆಂಟು, ವ್ಯಾನಿಟಿ ಬ್ಯಾಗು</p>
<p>ಎಲ್ಲಿಲ್ಲದ ಸೋಗು</p>
<p>ಹುಚ್ಚು ಹಿಡಿಸುವ ಉಡುಗೆ ತೊಡುಗೆ</p>
<p>ಮೈಯ್ ಮುಚ್ಚುವ, ಬಿಚ್ಚುವ</p>
<p>ಕ್ಯಾಬರೆಯ ಬರಿಯ ಬಗೆ !</p>
<p>ಇಂಥ ಸೊಬಗನುಂಡೇ ಆ ಉತ್ತರಕುಮಾರ</p>
<p>ಸುರಸುಂದರಿಯರ ತೋಳ್ತೆಕ್ಕೆ ಬೇಡವೆಂದ</p>
<p>ತನ್ನ ಅಂತಃಪುರದಂಗನೆಯರೇ ಸಾಕೆಂದ !</p>
<p>ಸರ್ವಜ್ಞ ಸ್ವರ್ಗಕ್ಕೆ ಕಿಚ್ಚು ಹಚ್ಚೆಂದ !</p>
<p>ಓ ನೀರೇ,</p>
<p>ಆ ಸೀರೆಯ ಮೇಲೆ ತೋರಿಸುತಿರುವೆಯಲ್ಲ,</p>
<p>ಆ ಹೊಕ್ಕಳ ಹಳ್ಳ</p>
<p>ಅದೊಂದು ಲಾವಣ್ಯರಸದ ಕೊಳ್ಳ !</p>
<p>ನಿನ್ನ ಲಾವಣ್ಯವನ್ನಳೆವ ಕೊಳಗ</p>
<p>ಅಳೆವುತ್ತ ಅಳೆವುತ್ತ ಅಳೆವವರು ಬಳಲುವರಲ್ಲದೆ</p>
<p>ಕೊಳಗ ಬಳಲುವುದೆ?</p>
<p>ನಿನ್ನ ಒಂದೇ ಹೆರಳು</p>
<p>ಎಷ್ಟೊಂದು ಗಂಡೆದೆಗೆ ಕೊರಳ ಉರುಳು !</p>
<p>ರಾವಣನಿಂದ ದುರ್ಯೋಧನನ ವರೆಗೆ</p>
<p>ಕೀಚಕನಿಂದ ಕ್ಯಾಬರೆಪ್ರಿಯರ, ಬರೇಪ್ರಿಯರ ವರೆಗೆ !</p>
<p>ಗಾಳಿಗೆದುರಾಗಿ ನೀ ಬಂದರೆ ಸಾಕು</p>
<p>ನಿನ್ನೆದೆಯ ಮೇಲೆ ಇರಲಾರೆನೆಂಬ</p>
<p>ಆ ನಿನ್ನ ಸೀರೆಯ ಸೆರಗು</p>
<p>ನಿನ್ನ ವಿಜಯದ ಫ್ಲ್ಯಾಗು!</p>
<p>ಕರೆದರೆ ಬರುವ ಜರೆದರೆ ಜಾರುವ</p>
<p>ಆ ನಿನ್ನ ನಾಚಿಕೆ</p>
<p>ಮುಟ್ಟಿದರೆ ನಾಚಿಕೆಮುಳ್ಳಿನ ರೀತಿ</p>
<p>ಅಲ್ಲಿಯೇ ಮುರುಟಿ ಸುರುಟಿ</p>
<p>ಸರ್ವಾರ್ಪಣ ಭಾವ !</p>
<p><em>ಅಮೆರಿಕನ್ನಡದ ಕವನಗಳು/೧೭೨</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೭೩</em><br />ನಿನಗೆ ಮೀನಾಕ್ಷಿ ಎಂಬ ಹೆಸರಿಟ್ಟವ ಬಹುಜಾಣ</p>
<p>ಅಲ್ಲ ಅವನು ಕೋಣ !</p>
<p>ನಿನ್ನ ಮುಖ ಜಲಾಶಯದಲ್ಲಿ ಆ ಕಣ್‍ಮೀನು</p>
<p>ಎತ್ತ ಓಡಾಡುವುದೆಂದೇ ತೋರುವುದಿಲ್ಲ</p>
<p>ಮೀನಿನ ಹೆಜ್ಜೆಯ ಮಾನವ ಕಂಡುದುಂಟೇ ?</p>
<p>ನಿನ್ನ ಆಕಾರ ಒಂದು ಸುಂದರ ಕಲಾಗಾರ</p>
<p>ಬೆಟ್ಟಗುಡ್ಡ ಹೊಳೆಹಳ್ಳಗಳ,</p>
<p>ಕಣಿವೆ ಕಂದರಗಳ ಪ್ರತ್ಯಕ್ಷ ಪ್ರಕೃತಿ !</p>
<p>ಒಮ್ಮೊಮ್ಮೆ ಹುಣ್ಣಿಮೆಯ ಬೆಳದಿಂಗಳು</p>
<p>ಒಮ್ಮೊಮ್ಮೆ ಕದ್ದಿಂಗಳು</p>
<p>ಒಮ್ಮೊಮ್ಮೆ ಮಿಂಚು, ಗುಡುಗು, ಸಿಡಿಲು, ಮಳೆ,</p>
<p>ಓ ಕೋಮಳೇ!</p>
<p>ನೀ ನಡೆದಲ್ಲಿ ಒಂದೊಂದು</p>
<p>ಕಥಕ್ಕಳಿ, ಭರತನಾಟ್ಯ, ಮಣಿಪುರಿ, ಕೂಚಿಪುಡಿ !</p>
<p>ನೀ ನುಡಿದಲ್ಲಿ ಒಂದೊಂದು ಸಂಗೀತಗೋಷ್ಠಿ !</p>
<p>ಓ ಲತೇ, ಚಂಚಲತೇ,</p>
<p>ನೀ ಜಗನ್ಮೋಹಿನೀ, ಜಘನಮೋಹಿನೀ</p>
<p>ನಿನ್ನ ಸ್ತನ ತಾಯ್ತನವಾಗುವ ವರೆಗೆ</p>
<p>ನಿನ್ನ ಕಾಮದ ಕೆಸರು ಪ್ರೇಮದ ಕಮಲವಾಗುವ ವರೆಗೆ</p>
<p>ನಿನ್ನೊಲವು ವಾತ್ಸಲ್ಯದಮೃತವಾಗುವ ವರೆಗೆ</p>
<p>ನೀ ಹೀಗೇ</p>
<p>ಗಂಡುಗಳೆದೆಗೆ ಬರಿ ಬೇಗೆ!</p>
<p>'ಗೋಪೀಪೀನಪಯೋಧರ ಮರ್ದನ ಚಂಚಲಕರಯುಗಶಾಲೀ'</p>
<p>ಲಕ್ಷ್ಮೀ ವಕ್ಷಃಸ್ಥಲ ಹಸ್ತನ್ಯಸ್ತ ಆ ಪುರುಷೋತ್ತಮ</p>
<p>ಉತ್ತಮಪುರುಷ, ರತಿಪತಿಪಿತ,</p>
<p>ಹೀಗಿದ್ದರೆ</p>
<p>ನಮ್ಮ ನಿಮ್ಮಂಥವರ ಕತೆಯೇನು !</p>
<p>ಓ ಸನಾತನೇ, ನಿತ್ಯನೂತನೇ,</p>
<p>ನಿನ್ನೊಂದು ಕಂಬನಿಯನೊರಸೆ</p>
<p>ಕಡಲನುತ್ತರಿಸಿದನಾ ಶ್ರೀರಾಮ !</p>
<p>ನಿನ್ನೊಂದು ಸಿರಿಮುಡಿಯ ಸಂಹರಿಸೆ</p>
<p>ಮಹಾಭಾರತ ಮಾಡಿದ ಆ ಭೀಮ !</p>
<p>ನಿನ್ನೊಂದು ಬಯಕೆಯ ನೆರವೇರಿಸೆ</p>
<p>ವ್ಯೋಮಕೇಶನ ಸುಡುಗಣ್ಣಿಗೆ</p>
<p>ಹೋಮವಾದನು ಆ ಕಾಮ !</p>
<p>ಸ್ತ್ರೀ,</p>
<p>ನೀನು ಲಾವಣ್ಯದ ರೇಶಿಮೆಗೆ,</p>
<p>ಹಾಗೆಯೇ,</p>
<p>ಗಂಡಿನ ಸುಕ್ಕುಗಟ್ಟಿದ ಎದೆಗೆ</p>
<p>ತೀಡಿದ ಇಸ್ತ್ರೀ !</p>
<p>
<strong>
<em>-ಗುಂಡ್ಮಿ ಚಂದ್ರಶೇಖರ ಐತಾಳ</em>
</strong>
</p>
<p>

</p>
<p>
<strong>''ಕವಿ ಮತ್ತು ಭೌತ ವಿಜ್ಞಾನಿ''</strong>
</p>
<p>ಈ ನಡುವೆ ಭೌತವಿಜ್ಞಾನಿಗೆ ಅಗ್ರಮಣಿ</p>
<p>ಪ್ರಶಸ್ತಿ ಇತ್ಯಾದಿ ಮನ್ನಣೆ</p>
<p>ಕವಿಗೆ ಬರೀ ಕಡೆಗಣ್ಣಿ !</p>
<p>ಒಪ್ಪಿಕೊಳ್ಳೋಣ, ನಾವು ಎಲ್ಲೋ ತಪ್ಪಿದೆವು.</p>
<p>ಸಪ್ಪೆ, ಬಿದ್ದವು ನಮ್ಮ ಪದ್ಯ</p>
<p>ತೊಪ್ಪೆಯಾಗಿ ಬಿದ್ದೆವು ಹಾರಲಾರದೆ</p>
<p>ಈ ನಡುವೆ ಭೌತಶಾಸ್ತ್ರಕ್ಕೇ ಅಗ್ರಮರ್ಯಾದೆ.</p>
<p>ಕರಗಿ ಹೋಗುತ್ತಿದೆ</p>
<p>ನೀರ ಮೇಲೆ ಗುಳ್ಳೆಯಂತೆ</p>
<p>ಪ್ರಾಸಬದ್ಧ ಕವನ.</p>
<p>ಮಹಾನತೆಯೆ ಮೈತಳೆದ</p>
<p>ಲಾಗರಿತಮ್ ಅಂಕಿಗಳಿಗೆ</p>
<p>ಅದ್ವಿತೀಯ ನಮನ.</p>
<p><strong><em>-ಸಿ.ಪಿ. ರವಿಕುಮಾರ್</em></strong>(ಕ್ಯಾಲಿಫೋರ್ನಿಯಾ)</p>
<p>
<strong>''ಪ್ರಭೂ ಈ ರಾತ್ರಿ''</strong>
</p>
<p>ಬೆಳಗಾದರೆ ಸಾಕು ಪ್ರಭೂ</p>
<p><em>ಅಮೆರಿಕನ್ನಡದ ಕವನಗಳು/೧೭೪</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧೭೫</em><br />ಕಾರಿರುಳು ಕಳೆದು.</p>
<p>ಭೀತವಾಗಿದೆ ಜೀವ</p>
<p>ದುಃಸ್ವಪ್ನ ದೈತ್ಯಾಕಾರ ತಳೆದು.</p>
<p>ಬದುಕುವುದಿದೆಯಲ್ಲ</p>
<p>ಈ ಮಹಾನಗರಿಯಲ್ಲಿ_</p>
<p>ಮಲಗಿದಂತೆ ಜೀವಸಹಿತ ಗೋರಿಯಲ್ಲಿ.</p>
<p><strong><em>_ಸಿ. ಪಿ. ರವಿಕುಮಾರ್</em></strong>(ಕ್ಯಾಲಿಫೋರ್ನಿಯಾ)</p>
<p>
<strong>ರತ್ನ- ಮದಿರಾ ವಿಲಾಸ</strong>
</p>
<p>ಕುಡಿದು ದಣಿಯನು ಹುಳಿಯ ಹೆಂಡವ</p>
<p>ಹಾಡಿ ದಣಿಯನು ಕವನ ಪರಿಚಯ</p>
<p>ಮಡದಿ ಜೊತೆಗಿರೆ ಸಗ್ಗಸುಖವೆನಗಿಲ್ಲೆ ದೊರೆತಂತೆ</p>
<p>ದುಡಿದು ರತ್ನನು ಪಾನದಂಗಡಿ</p>
<p>ಗಡಿಯ ದಾಟುತ ಪಾನಪಾತ್ರೆಯ</p>
<p>ಹಿಡಿದು ಕುಡಿಯಲು ಕೇಳಿ ಬಂದುದು ಕಾವ್ಯಧಾರೆಯದು.</p>
<p>ಇಳೆಗೆ ಬಂದರೆ ದೇವದೇವನು</p>
<p>ಸುಳಿದು ಪಾನದ ಕಟ್ಟೆ ಬಳಿಯಲಿ</p>
<p>ಉಳಿದ ಭಕ್ತರ ಬಿಟ್ಟು ರತ್ನನ ಸನಿಹ ಬಂದಿರಲು</p>
<p>ಹೊಳೆವ ಕಣ್ಣಿನ ಕರುಣ ದೃಷ್ಟಿಯ</p>
<p>ನಿಲಿಸಿ ಸಾರಿದ ತನ್ನ ಆಜ್ಞೆಯ ಮುದದಿ ಭಗವಂತ.</p>
<p>ಸಲ್ಲ, ಸಲ್ಲದು ನಿನ್ನ ಗಾನವು</p>
<p>ಇಲ್ಲಿ ಕುಳಿತಿರುವಂತೆ ಈಗಳೆ</p>
<p>ಎಲ್ಲ ಕನ್ನಡ ಹಾಡುವಿಕೆಯನು ನಿಲ್ಲಿಸುವುದೆಂದ;</p>
<p>ಬೆಲ್ಲದಂತಹ ಹಾಡಿಗಾರಿಕೆ</p>
<p>ನಿಲ್ಲಿಸದೆ ಬಲು ರೋಷದಿಂದಲೆ</p>
<p>ಕಲ್ಲನೆಸೆಯಲು, ಖತನ ಮಾಡಲು ಸಿದ್ದನಾ ರತ್ನ.</p>
<p>ಉರಿವ ಬೆಂಕಿಯ ತೆರನ ಬಾಗಿಲ</p>
<p>ನರಕಯಾತ್ರೆಯು ಬಂದುದಾದರೆ</p>
<p>ಇರಿದ ನಾಲಿಗೆ, ಪೊಲಿದ ಬಾಯದು ಪ್ರಾಪ್ತಿಯಾಗಿರಲು,</p>
<p>ಸಿರಿಯ ಕನ್ನಡ ಹಾಡುವಿಕೆಯನು</p>
<p>ಸರಿ, ಸರಿ, ನಾ ಮೂಗಿನಿಂದಲೆ</p>
<p>ಪರಿ, ಪರಿಯಲಿ ಹಾಡ ಬಯಸುವೆ ನನ್ನ ನೀನರಿಯೆ!</p>
<p>
<strong>
<em>-"ಅಪರಂಜಿ" ಶಿವು</em>
</strong>
</p>
<p>

</p>
<p>
<strong>ಸಿಹಿ-ಅಲ್ಲಾ-ಕಹಿ</strong>
</p>
<p>ನನಗೆ,</p>
<p>ಬಹುದಿನಗಳ .... ಅಲ್ಲಾ</p>
<p>ಬಹು ವರ್ಷಗಳ ಮೇಲೆ</p>
<p>ಸಿಕ್ಕಿರುವಳು ಒಬ್ಬ giಡಿಟ ಜಿಡಿieಟಿಜ</p>
<p>ನಾನು,</p>
<p>ಬ್ರಾಕೂಲಿ. ಸ್ಪಿನೀಕ್</p>
<p>ತಿನ್ನುವ ಸಸ್ಯಾಹಾರಿ</p>
<p>ಅವಳು,</p>
<p>ಕೋಳಿ, ಹಂದಿ, ದನ...</p>
<p>ತಿನ್ನುವ ಶಾಖಾಹಾರಿ.</p>
<p>ನಮ್ಮಿಬ್ಬರ,</p>
<p>ಸ್ನೇಹ ಬೆಳೆದು, ಪ್ರೀತಿ ಮೂಡಿ,</p>
<p>ಅವಳು ತೊಡುತ್ತಿರುವ ಮುತ್ತುಗಳು</p>
<p>ಸಿಹಿ_ಸಿಹಿ.</p>
<p>ಆದರೆ,</p>
<p>ಅವಳು ಟಿoಟಿ-veg</p>
<p>ಎಂದು ನೆನಸಿಕೊಂಡಾಗ</p>
<p>ಸಿಹಿಯೆಲ್ಲಾ ಕರಗಿ</p>
<p>ಉಳಿಯುವುದು ಕಹಿ_ಕಹಿ</p>
<p><strong><em>-ಎಸ್. ವಿ. ವೆಂಕಟೇಶ್</em></strong>(ಸ್ಟಾಟನ್ ಐಲಂಡ್, ನ್ಯೂಯಾರ್ಕ್)</p>
<p>
<strong>ಆ-ಸೆರೆ</strong>
</p>
<p>ನಲ್ಲ</p>
<p>ನಿನ್ನ</p>
<p><em>ಅಮೆರಿಕನ್ನಡದ ಕವನಗಳು/೧೭೬</em><br /><sub> </sub><br /><em>ಅಮೆರಿಕನ್ನಡದ ಕವನಗಳು/೧</em><br />ತೋಳತೆಕ್ಕೆಯಲ್ಲಿ</p>
<p>ಬಂಧಿಸುವ</p>
<p>ಆ-ಸೆರೆ</p>
<p>ನನ್ನ</p>
<p>ಬಾಳಿಗೆ</p>
<p>ಆಸರೆ</p>
<p>
<strong>ಆ-ಪರಿಚಿತ</strong>
</p>
<p>ಅಂದು-</p>
<p>ನಿನ್ನ ನಯನದ್ವಯಗಳು</p>
<p>ನನ್ನ ನಯನದೊಳಗೆ</p>
<p>ಸೇರಿ</p>
<p>ನೀನು</p>
<p>ಮುಗುಳು ನಕ್ಕಾಗ</p>
<p>ಅಪರಿಚಿತನಾದ ನೀನು</p>
<p>ಪರಿಚಿತ</p>
<p>ಇಂದು-</p>
<p>ನಿನ್ನ ಕಾಮತೃಷೆ ಮುಗಿದ</p>
<p>ನನ್ನ ನಯನಗಳು</p>
<p>ನಿನ್ನ ಅರಸುತಿದ್ದಾಗ</p>
<p>ಪರಿಚಿತನಾದ ನೀನೂ</p>
<p>ಅಪರಿಚಿತ.</p>
<p><strong><em>-ಮಯ್ಯಾಳ ಹರೀಶ್ ಕಾಮತ್</em></strong>(ಸೇಂಟ್ ಲೂಯಿಸ್, ಮಿಸ್ಸೌರಿ)</p>
</body>
</html>
