<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
<title>Nagpur Ashram</title>
<link rel="stylesheet" type="text/css" href="css/style.css" />
</head>
<body>
<sub> </sub>
<p>
<br />
<strong>ಅಮೆರಿಕನ್ನಡದ</strong>
</p>
<p>
<strong>ಕತೆಗಳು</strong>
</p>
<p>ಸಂಪಾದಕಿ</p>
<p>
<strong>
<em>ನಾಗಲಕ್ಷ್ಮೀ ಹರಿಹರೇಶ್ವರ</em>
</strong>
</p>
<H೬/>
<p>
<sub> </sub>
<br />
<strong>ಮನದಾಳದ ಮಾತು..</strong>
</p>
<p><h೬>ಈಶಾನ್ಯ ಕನ್ನಡ ಸಮ್ಮೇಳನ ನಡೆದಾಗ ಹರಿಯವರ ತಲೆಯಲ್ಲಿ ಅಮೆರಿಕಾದಲ್ಲಿ ಒಂದು ಕನ್ನಡ ಪತ್ರಿಕೆಯ ಅವಶ್ಯಕತೆಯಿದೆ ಎಂಬ ಆಲೋಚನೆ ಹುಟ್ಟಿತು. ದೇಶದ ವಿವಿಧೆಡೆ ಇರುವ ಕನ್ನಡಿಗರನ್ನು ಒಂದುಗೂಡಿಸುವ ಕನ್ನಡ ಕಾರ್ಯಕ್ರಮದ ಕನ್ನಡದ ವಿಕ್ರಮವನ್ನು ಸಾಧಿಸುವ ಕನ್ನಡ ಸಾಹಿತ್ಯವನ್ನು ಪರಿಚಯಿಸುವ, ಕನ್ನಡ ಲೇಖಕರನ್ನು ಸೃಷ್ಟಿಸುವ ಕಾರ್ಯ ಇದಾಗಬೇಕಾದರೆ, ಇದು ಒಂದು ಸಾಹಿತ್ಯಕ ಪತ್ರಿಕೆಯಾಗಿರಲೇ ಬೇಕು ಎಂದು ಯೋಚಿಸಿದರು.ಈ ವೇಳೆಗೆ ಕನ್ನಡ ಸಂಘದ ಅಧ್ಯಕ್ಷರಾಗಿ, ಈಶಾನ್ಯ ಸಮ್ಮೇಳನದ ಸಂಪಾದಕರಾಗಿದ್ದುದರಿಂದ ಕನ್ನಡ ಸಂಘಗಳ, ಕನ್ನಡಾಸಕ್ತರ ಪರಿಚಯವಾಗಿತ್ತು. ಅವರುಗಳನ್ನೆಲ್ಲ ಮೊದಲು ಫೋನಿನಲ್ಲಿ ಸಂಪರ್ಕಿಸಿ ಮತ್ತೆ ಮುಖತಃ ಭೇಟಿಯಾಗಿ ತಮ್ಮ ಕನಸನ್ನು ಅವರೆಲ್ಲರೊಡನೆ ಹಂಚಿಕೊಂಡರು. ಅವರುಗಳ ಅಭಿಪ್ರಾಯ ತೆಗೆದುಕೊಂಡರು. ಒಟ್ಟಿನಲ್ಲಿ ಎಲ್ಲರೂ ಅಮೆರಿಕೆಯಲ್ಲಿ ಕನ್ನಡದ ಒಂದು ಪತ್ರಿಕೆ ಶುರು ಮಾಡಲು ಈಗ ಕಾಲ ಪಕ್ವವಾಗಿದೆ ಎಂದು ಅಭಿಪ್ರಾಯಪಟ್ಟರು, ಮತ್ತು ತಮ್ಮ ಶಕ್ತಿ ಮೀರಿ ಸಹಾಯ ಮಾಡುವೆವು ಎಂದು ಭರವಸೆ ಕೊಟ್ಟರು.ಈ ಎಲ್ಲ ಯೋಚನೆ, ಯೋಜನೆ, ಆಲೋಚನೆಗಳ ನಂತರ ಇದನ್ನು ಕಾರ್ಯರೂಪಕ್ಕೆ ತರುವುದು ಹೇಗೆ? ಮೊದಲನೆಯದಾಗಿ ಮುಖ್ಯವಾಗಿ ಲೇಖನಗಳ ಮುದ್ರಣ ಮತ್ತು ಪತ್ರಿಕೆಯ ಮುದ್ರಣ. ಅಂದು ಅಮೆರಿಕಾದಲ್ಲಿ ಮುದ್ರಣ ಸೌಕರ್ಯವಿದ್ದರೂ, ನಾವಿದ್ದ ಜಾಗದಲ್ಲಿ ಅದಕ್ಕೆ ಅವಕಾಶಗಳಿರಲಿಲ್ಲ. ಕನ್ನಡ ಅಕ್ಷರಗಳಂತೂ ಅಲ್ಲಿ ಮರೀಚಿಕೆಯಾಗಿತ್ತು. ಭಾರತಕ್ಕೆ ಕಳುಹಿಸಿ ಅಲ್ಲಿ ಮುದ್ರಿಸಿ ಅದನ್ನು ಅಮೆರಿಕಾಗೆ ತರಿಸಿಕೊಳ್ಳಬೇಕಾಗಿತ್ತು.</p>
<p>ಆಗ ಇನ್ನೂ ಕಂಪ್ಯೂಟರ್‍ನಲ್ಲಿ ಕನ್ನಡದ ಬಳಕೆ ಅಷ್ಟಾಗಿ ಇರಲಿಲ್ಲ. ನಾವು ಪತ್ರಿಕೆ ಶುರು ಮಾಡಬೇಕಾದರೆ ಪ್ರಿಂಟಿಂಗ್ ವ್ಯವಸ್ಥೆ ಬಗ್ಗೆ ಯೋಚಿಸಬೇಕಾಯಿತು. ಲೇಖನಗಳನ್ನು ತರಿಸಿಕೊಂಡು ಅದನ್ನು ಬೆಂಗಳೂರಿನಲ್ಲಿದ್ದ ಹರಿಯವರ ತಮ್ಮ ಶ್ರೀ ಸೀತಾರಾಮು ಅವರಿಗೆ ಕಳುಹಿಸಿ ಆ ಲೇಖನಗಳನ್ನು ಪ್ರಿಂಟ್ ಮಾಡಿಸಿ ಅಮೆರಿಕಾಗೆ ತರಿಸಿಕೊಂಡು ಕಟ್ ಅಂಡ್ ಪೇಸ್ಟ್ ಮಾಡಿ ಪ್ಲೇಟ್‍ಗಳನ್ನು ಮಾಡಿ ಅಲ್ಲಿಯ ಮುದ್ರಕರಿಗೆ ಕೊಟ್ಟರೆ ಮುದ್ರಿಸಿಕೊಡುತ್ತಿದ್ದರು. ಇದು ವಿಪರೀತ ಕೆಲಸವಾಗಿತ್ತು.</p>
</h೬>
<p>
<em>ಅಮೆರಿಕನ್ನಡದ ಕತೆಗಳು/೪</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೫</em>
</p>
<p><h೬>ಮೊದಲನೇ ಸಂಚಿಕೆ ತರಲು ಇಷ್ಟೆಲ್ಲ ವ್ಯವಧಾನವಿರಲಿಲ್ಲ. ಮುದ್ರಣದ ಬಗ್ಗೆ ತಲೆ ಬಿಸಿಮಾಡಿಕೊಂಡಾಗ ನಮಗೆ ದೇವರಂತೆ ದೊರಕಿದ ವ್ಯಕ್ತಿ ಡಾ| ಜಯರಾಮ ಉಡುಪರವರು. ಶ್ರೀ ಜಯರಾಮ ಉಡುಪರು ಕ್ಯಾಲಿಗ್ರಾಫಿ ಬರಹದಲ್ಲಿ ನಿಪುಣರಾಗಿದ್ದರು. ಕನ್ನಡ ಅಕ್ಷರಗಳನ್ನು ಮುದ್ರಣಕ್ಕಿಂತ ಮುದ್ದಾಗಿ ಬರೆದವರು. ಜಯರಾಮ ಉಡುಪರು ಅಮೆರಿಕನ್ನಡದ ಸಾಕ್ಷಾತ್ಕಾರಕ್ಕೆ ತಮ್ಮ ಅಕ್ಷರಬ್ರಹ್ಮವನ್ನು ಸೃಷ್ಟಿಸಿಕೊಟ್ಟರು. ಅಮೆರಿಕನ್ನಡ ಮೊದಲ ಸಂಚಿಕೆ ಬರಲು ಡಾ| ಜಯರಾಮ ಉಡುಪರ ಸಾಹಸವೇ ಪತ್ರಿಕೆಯ ಉಗಮಕ್ಕೆ ನಾಂದಿಯಾಯಿತು. ಮೊದಲನೆ ಸಂಚಿಕೆ ಪೂರ್ತಿ ಶ್ರೀ ಜಯರಾಮ ಉಡುಪರ ಕೈಬರಹದಿಂದಲೇ ಕೂಡಿದೆ. ಅವರಿಗೆ ನಾವು ಎಷ್ಟು ವಂದಿಸಿದರೂ ಸಾಲದು.<strong> </strong>ನಮ್ಮ ಅಮೆರಿಕನ್ನಡಿಗರು ಕವನಿಸುವ ರೀತಿಯನ್ನೂ ನಾವು ಈ ಪತ್ರಿಕೆಯಲ್ಲಿ ಕಾಣಬಹುದು. ನವೋದಯ, ನವ್ಯ, ದಲಿತ, ಮುಕ್ತಕ ಇತ್ಯಾದಿ ಪ್ರಕಾರಗಳಲ್ಲಿ ಅವರ ಕಾವ್ಯಗುಣ ಚೆಲ್ಲುವರಿದಿದೆ. ಹೆಚ್ಚಿನ ಕವಿತೆಗಳು, ಅಲ್ಲಿಯ ಪರಿಸರ ಹಾಗೂ ಜೀವನವನ್ನು ಮಾರ್ಮಿಕವಾಗಿ ಚಿತ್ರಿಸುವಲ್ಲಿ ಯಶಸ್ವಿಯಾಗಿದೆ. ಹೀಗೆ ಕವನಿಸುವವರು ಇಂಜಿನಿಯರರೋ, ಡಾಕ್ಟರರೋ, ಉದ್ಯಮಿಗಳೋ ಆಗಿದ್ದವರು. ಸದಾಕಾಲ ಸಾಹಿತ್ಯ ಚಿಂತೆಯಲ್ಲಿ ತೊಡಗಿದವರಲ್ಲ ಎಂಬುದನ್ನು ನೆನೆದಿರಬೇಕು ಎಂದರೆ ಅನೇಕ ಕವಿಗಳನ್ನು ಕತೆಗಾರ-ನಾಟಕಕಾರರನ್ನು ಈ ಪತ್ರಿಕೆ ಸೃಷ್ಟಿಸಿದೆ. ಹೀಗೆ ಸುಮಾರು ೧೦ಂ-೧೫೦ ಜನ ಹೊಸ ಲೇಖಕರು ನಮ್ಮ ಸಾಹಿತ್ಯ ಕ್ಷೇತ್ರಕ್ಕೆ ದಾಖಲಾದುದು 'ಅಮೆರಿಕನ್ನಡ'ದ ಒಂದು ಸಾಧನೆಯೆನ್ನಬೇಕು. ಕನ್ನಡ ಬರೆಹಗಾರರಿಗೆ ಮಾಸ್ತಿಯವರು ಮಾಡಿದ ರೀತಿ ಹರಿಯವರು ಅಮೆರಿಕಾದಲ್ಲಿ ಈ ಕೆಲಸವನ್ನು ಮಾಡಿದರು.</p>
<p>ಈ ಪತ್ರಿಕೆಯ ಇನ್ನೊಂದು ದೊಡ್ಡ ಸಾಧನೆಯೆಂದರೆ ಅದರ ಕಂಪ್ಯೂಟರ್ ಕನ್ನಡ. ಪತ್ರಿಕೆಯ ಅಕ್ಷರಗಳು ಬಿಡಿಮೊಳೆಗಳಿಂದ ಮೂಡಿರದೇ, ಕಂಪ್ಯೂಟರನ್ನು ಬಳಸಿ ಮುದ್ರಿಸಲಾಗಿದೆ. ಎರಡೆರಡು ವಿನ್ಯಾಸಗಳಲ್ಲಿ! ಒಂದು ಕಸ್ತೂರಿ ರಂಗಾಚಾರ್ ಅವರ 'ಕಸ್ತೂರಿ ಲಿಪಿ' ಇನ್ನೊಂದು ವಿಶ್ವೇಶ್ವರ ದೀಕ್ಷಿತರ 'ಚಿತ್ರಗುಪ್ತ ಲಿಪಿ'. ಅಮೆರಿಕನ್ನಡದ ಮತ್ತೊಂದು ಮೈಲಿಗಲ್ಲು ಅಂದರೆ 'ಕನ್ನಡ ಕಂಪ್ಯೂಟರೀಕರಣ' 'ಅವಶ್ಯಕತೆ ಸೃಷ್ಟಿಯ ಮೂಲ' ಈ ಮಾತಿಗೆ ಅನುಗುಣವಾಗಿ ಅಮೆರಿಕನ್ನಡದ ಮೂರನೇ ಸಂಚಿಕೆಯಿಂದಲೇ ಕಂಪ್ಯೂಟರ್‍ನ್ನು ಬಳಸತೊಡಗಿತು. ಇದು ಒಂದು ಚಾರಿತ್ರಿಕ ಘಟನೆ. ಅಮೆರಿಕನ್ನಡದ ಅಗತ್ಯತೆಯನ್ನು ಕಂಡು ತಕ್ಷಣ ಕಾರ್ಯನಿರ್ವಹಿಸಿದ ಈ ಇಬ್ಬರೂ ಲಿಪಿಕಾರರಿಗೂ ನನ್ನ ವಂದನೆಗಳು. ಕನ್ನಡ ಕಂಪ್ಯೂಟರೀಕರಣ ಅಮೆರಿಕನ್ನಡದ ಮಹತ್ವದ ಕೊಡುಗೆ ಎಂದರೆ ಅತಿಶಯೋಕ್ತಿಯಲ್ಲ.</p>
<p>ನಂತರದ ದಿನಗಳಲ್ಲಿ ಶೇಷಾದ್ರಿ ವಾಸು ಹರಿಯವರೊಡನೆ ಚರ್ಚಿಸಿ 'ಬರಹ ಲಿಪಿ'ಯನ್ನು ಕಂಡುಹಿಡಿದರು. ಈ ಬರಹದಿಂದ ಅಮೆರಿಕನ್ನಡ ಮತ್ತಷ್ಟು ಉಜ್ವಲಗೊಂಡಿತು. ಬರಹದಲ್ಲಿ 'ಅಮೆರಿಕನ್ನಡ' ಎಂಬ ಹೆಸರಿನ ಒಂದು ಫಾಂಟ್‍ನ್ನು ಸೃಷ್ಟಿಸಿದರು. ಈ ಎಲ್ಲ ಕಾರ್ಯಗಳಿಗೆ ನಾವು ಬರಹ ವಾಸು ಎಂದೇ ಖ್ಯಾತರಾದ ಶೇಷಾದ್ರಿವಾಸು ಅವರಿಗೆ ಅಭಿನಂದನೆಯನ್ನು ಸಲ್ಲಿಸಲೇಬೇಕು.</p>
<p>ಅಮೆರಿಕದಲ್ಲಿ ಕನ್ನಡ ಸಾಹಿತ್ಯಕ ಪತ್ರಿಕೆಯೊಂದು ಆರಂಭಗೊಂಡು ಅದರ ನಿನಾದವನ್ನು ಎಲ್ಲ ಕಡೆ ಮೊಳಗಿಸಿತು. ಕನ್ನಡಿಗರೆಲ್ಲರೂ ತುಂಬಾ ಸಂತೋಷಪಟ್ಟರು. ಫೋನ್ ಮಾಡಿ ಕರೆದು, ಬರೆದು ತಿಳಿಸಿದರು ತಮ್ಮ ಮನದ ಅಭಿಪ್ರಾಯಗಳನ್ನು. ಬೆಂಗಳೂರಿನಲ್ಲಿ ಸುಧಾ ಪತ್ರಿಕೆ ಆರಂಭವಾದಾಗ ಆ ಗುರುವಾರದ ದಿನವನ್ನು ಕಾಯುತ್ತ ಪತ್ರಿಕೆ ಬಂದ ಕೂಡಲೇ ಮನೆಯವರೆಲ್ಲರೂ ತಾನು ಮೊದಲು ನಾನು ಮೊದಲು ಎಂದು ಪತ್ರಿಕೆಗಾಗಿ ಹಾತೊರೆಯುತ್ತಿದ್ದ ಹಾಗೆ ಅಮೆರಿಕಾದಲ್ಲಿ ಅಮೆರಿಕನ್ನಡ ಪತ್ರಿಕೆ ಬರುವನ್ನು ಆತುರದಿಂದ ನಿರೀಕ್ಷಿಸುತ್ತಿದ್ದರು.</p>
<p>ಟ್ರಾಯ್ ಮಿಷಿಗನ್‍ನಲ್ಲಿ 'ಅಮೆರಿಕನ್ನಡ' ಪತ್ರಿಕೆಯ ಪ್ರಥಮ ಸಂಚಿಕೆಯನ್ನು ಬಿಡುಗಡೆ ಮಾಡುವ ಕಾರ್ಯಕ್ರಮದಲ್ಲಿ ಶ್ರೀ ಮಾ. ಕೃಷ್ಣಪ್ಪ, ಫಾರ್ಮಿಂಗ್ಟನ್ ಹಿಲ್ಸ್, ಮಿಷಿಗನ್‍ನವರು ಉಪನ್ಯಾಸ ಮಾಡಿದರು. ಅವರ ಉಪನ್ಯಾಸದಲ್ಲಿ 'ಅಮೆರಿಕನ್ನಡ' ಪದ ಬಳಕೆಯ ಬಗ್ಗೆ ಮಾತನಾಡಿರುವ ಒಂದು ಸಂಕ್ಷಿಪ್ತ ರೂಪ ಇಲ್ಲಿದೆ ನೋಡಿ:</p>
<p>ಜುಲೈ ೨೮, ೧೯೮೪ ವಿದೇಶದಲ್ಲಿರುವ ನಮ್ಮೆಲ್ಲರಿಗೂ ಒಂದು ಅಪೂರ್ವವಾದ ವಿಶೇಷ ದಿನ. ಅಮೆರಿಕದಾದ್ಯಂತ ಭಾರತೀಯರಿಗೆ, ಅದರಲ್ಲೂ ಕನ್ನಡಿಗರಿಗೆ ಅತ್ಯಂತ ಉತ್ಸಾಹವನ್ನು ತರುವಂತಹ ಒಂದು ಮಾತು ಅನೇಕ ಕಡೆಗಳಲ್ಲಿ ಈಗ ಕೇಳಿಬರುತ್ತಿದೆ. ಅದೇ 'ಅಮೆರಿಕನ್ನಡ'. ಅದು, ಸುಮಾರು ಮೂವತ್ತು ಕೇಂದ್ರಗಳಲ್ಲಿ ಈ ದಿನ ಸಂಜೆ ಬೆಳಕಿಗೆ ಬರುತ್ತಿರುವ ಕನ್ನಡ ಪತ್ರಿಕೆಯ ಹೆಸರು.</p>
<p>'ಅಮೆರಿಕನ್ನಡ' ಹೆಸರು ಕೇಳಿದಾಗ ಏನೋ ಒಂದು ತೆರ ಅನ್ನಿಸಿತು: ''ಕೇಳುವುದಕ್ಕೆ ಎಷ್ಟು ಚೆನ್ನಾಗಿದೆ? ಎಷ್ಟು ಇಂಪಾಗಿದೆ?'' ಎಂಬ ಪ್ರಶ್ನೆ ಮನಸ್ಸಿಗೆ ಬಂತು. ಉತ್ತರವಾಗಿ ನನ್ನ ಮನಸ್ಸಿನ ಒಂದು ಭಾಗ ಹೇಳಿತು: ಸುಧಾ, ಕಸ್ತೂರಿ, ಮಲ್ಲಿಗೆ ಮುಂತಾಗಿ ಇದಕ್ಕಿಂತಲೂ ಹೆಚ್ಚು ಇಂಪಾಗಿರುವ ಹೆಸರುಗಳನ್ನು ಕೇಳಿದ್ದೇವೆ. 'ಅಮೆರಿಕನ್ನಡ' ಕಿವಿಗೆ ಅಷ್ಟು ಇಂಪಾಗಿಲ್ಲ...''</p>
<p>ತಕ್ಷಣವೇ ನನ್ನ ಮನಸ್ಸಿನ ಮತ್ತೊಂದು ಭಾಗವು ಭೀಮಾವೇಶದಿಂದ ಎದ್ದು ನಿಂತು ನನ್ನ ಮನಸ್ಸಿನ ಪರದೆಯ ಮೇಲೆ ದೊಡ್ಡ ಅಕ್ಷರಗಳಲ್ಲಿ ಮುದ್ರಿತವಾಗಿದ್ದ 'ಅಮೆರಿಕನ್ನಡ' ಹೆಸರಿನ ಕಡೆಗೆ ನೋಡತೊಡಗಿತು. ನಾನು ಚಿಕ್ಕಂದಿನಲ್ಲಿ ಕಲಿತಿದ್ದ</p>
</h೬>
<p>
<em>ಅಮೆರಿಕನ್ನಡದ ಕತೆಗಳು/೬</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೭</em>
</p>
<p><h೬>ಕನ್ನಡ ವ್ಯಾಕರಣದ ಉಳಿದಿರುವ ಅಲ್ಪಜ್ಞಾನಶಕ್ತಿಯಿಂದ ಸರಸರ ಅದರ ಪದಚ್ಛೇದ ಮಾಡತೊಗಿತು. ರವಿ ಕಾಣದ್ದನ್ನು ಕವಿ ಕಂಡಂತೆ ಆ ಶಬ್ದದಲ್ಲಿ ಏನೇನನ್ನೋ ಕಾಣತೊಡಗಿತು. ವಿಧ ವಿಧ ಅರ್ಥಗಳನ್ನು ಕಲ್ಪಿಸಿ ತನ್ನೊಳಗೆ ತಾನೇ ವಿಚಾರ ಮಥನ ಮೊದಲು ಮಾಡಿತು.ಇಲ್ಲಿ ಆಗಿರುವುದು 'ಕ' ಕಾರ ಲೋಪಸಂಧಿ: ಅಮೆರಿಕದಲ್ಲಿ + ಕನ್ನಡ= ಅಮೆರಿಕನ್ನಡ. ಈಗ ಯಾವ 'ಕ' ಲೋಪವಾಗಿದೆ? ಅಮೆರಿಕದ 'ಕ' ಲೋಪವಾಗಿದೆ. ಕನ್ನಡದ 'ಕ' ಉಳಿದಿದೆ. ಅಂದರೆ ಕನ್ನಡ ಉಳಿದಿದೆ. ಕನ್ನಡಕ್ಕೆ ಹೆಚ್ಚು ಪ್ರಾಮುಖ್ಯತೆ ಕಾಣುತ್ತಿದೆ. 'ಅಮೆರಿಕನ್ನಡ' ಎಂಬ ಶಬ್ದ ಹುಟ್ಟುವಾಗ ಅಮೆರಿಕಕ್ಕೂ ಕನ್ನಡಕ್ಕೂ ಹೋರಾಟ ಆಯಿತು ಅಂತ ಕಾಣುತ್ತೆ. ಆ 'ಕ' ನನಗೆ ಬೇಕು ಎಂದು ಅಮೆರಿಕ. ಇಲ್ಲ ಈ 'ಕ' ನನ್ನದು ನನ್ನಲ್ಲಿಯೇ ಇರಬೇಕು ಎಂದು ಕನ್ನಡ.</p>
<p>ಅಂತೂ ಆ 'ಕ' ನನ್ನದು ಎಂದು ಅಮೆರಿಕ. ನನ್ನದು ಎಂದು ಕನ್ನಡ ಹೋರಾಡಿರಬೇಕು. ''ನಾನು ಪ್ರಪಂಚದಲ್ಲೇ ಅತ್ಯಂತ ಬಲಶಾಲಿ ಹಾಗೂ ದೊಡ್ಡ ಆಶ್ರಯದಾತ. ಎಲ್ಲರೂ ನನ್ನಲ್ಲಿಗೆ ಬರಬೇಕೆನ್ನುತ್ತಾರೆ, ಬಂದವರು ನೆಲಸಬೇಕೆನ್ನುತ್ತಾರೆ. ಇದಕ್ಕೆ ನಿನ್ನ ಜನರೇನೂ ಹೊರತಲ್ಲ. ನಾನೇ ದೊಡ್ಡವನು ಆದ್ದರಿಂದ ನನ್ನ 'ಕ' ಉಳಿಯಲಿ, ನಿನ್ನದು ಅಳಿಯಲಿ'' ಎಂದು ಅಮೆರಿಕ ಗದರಿಸಿರಬೇಕು.</p>
<p>ಅದು ಸರಿಯಲ್ಲ 'ಕ' ನನಗೆ ಸಾವಿರಾರು ವರ್ಷಗಳಿಂದ ಸೇರಿದೆ. ವೇದಗಳ ಕಾಲದಿಂದ ಬಂದಿದೆ (ಕಸ್ಮೈ ದೇವಾಯ ಹವಿಷಾ ವಿಧೇಮ?) ನಿನ್ನ ಈಗಿನ ಹೆಸರು ಹೊಸದು. ಅದು ಬಂದದ್ದಾದರೂ ಹೇಗೆ? ಆತ ಯಾರೋ ಅಮೆರಿಗೋ ವೆಸ್‍ಪುಸಿನೋ .... ಪಿಸ್‍ಪಿಸಿನೋ ಇದ್ದನಲ್ಲ ಆತನ ಹೆಸರಿನಿಂದ ಬಂದದ್ದು. ಅದೂ ಅಲ್ಲದೆ ಆತನ ಹೆಸರು 'ಅಮೆರಿಗೊ', 'ಅಮೆರಿಕ' ಅಲ್ಲ. ಆದ್ದರಿಂದ 'ಕ' ನಿಜವಾಗಿಯೂ ನನ್ನದು. ನಾವಿಬ್ಬರೂ ಸೇರಿ ಉಂಟಾಗುತ್ತಿರುವ ಈ ಹೊಸ ಹೆಸರಿನಲ್ಲಿ ನನ್ನ 'ಕ' ಲೋಪವಾಗಬಾರದು...... ಮುಂತಾಗಿ..... ಏನೇನೋ ಹೇಳಿ ಜಾಣತನದ ವಾದಸರಣಿಯಿಂದ ಕನ್ನಡ ಗೆದ್ದುಬಿಟ್ಟಿತು ಅಂತ ಕಾಣುತ್ತೆ. ಇಲ್ಲದಿದ್ದರೆ, ಒಂದು ದೊಡ್ಡ ಪ್ರಮಾದವೇ ಆಗಿರುತ್ತಿತ್ತೇನೋ! ಯಾರಿಗೆ ಗೊತ್ತು! ಸಧ್ಯ ಬದುಕಿದೆವು! ಇವರಿಬ್ಬರ ವಾಗ್ವಾದ ವಾಗೀಶ್ವರೀ ದಯೆಯಿಂದ ಶಾಂತವಾಗಿ ನಿರ್ಧಾರವಾಯಿತಲ್ಲ! ಗುಬ್ಬಿಯ ಮೇಲೆ ಬ್ರಹ್ಮಾಸ್ತ್ರ ಎಂಬಂತೆ ಅಮೆರಿಕ ದುಡುಕಿ ತನ್ನ ಒಂದು ಅಣ್ವಸ್ತ್ರದ ಗುಂಡಿಯನ್ನು ಒತ್ತಲು ಕೈ ಚಾಚಲಿಲ್ಲವಲ್ಲಾ.....</p>
<p>ಇಷ್ಟು ಹೊತ್ತಿಗೆ ಭೀಮಾವೇಶದಿಂದ ಎದ್ದಿದ್ದ ನನ್ನ ಮನಸ್ಸಿನ ಭಾಗಕ್ಕೆ ಸ್ವಲ್ಪ ಶಾಂತಿ, ಸಮಾಧಾನಗಳು ತೋರಿಬಂದು ಅಮೆರಿಕನ್ನಡದ ಚಿತ್ರಪಟದ ಕಡೆಗೆ ಸಮನ್ವಯ ದೃಷ್ಟಿಯಿಂದ ನೋಡತೊಡಗಿತ್ತು.</p>
<p>ನಾವು ಕನ್ನಡಿಗರು. ಸ್ವಾರ್ಥ ಮನಸ್ಸಿನಿಂದ ಈ ಚಿತ್ರ ಪಟದ ಕಡೆಗೆ ನೋಡಿದರೆ ಅಮೆರಿಕಕ್ಕೂ ಕನ್ನಡಕ್ಕೂ ನಡೆದ ಎಳೆ-ಸೆಳೆ ದಾಟ (ಟಗ್-ಆಫ್-ವಾರ್) ದಲ್ಲಿ 'ಕ' ಕನ್ನಡಕ್ಕೇ ಬಂದಿದೆ ಎನ್ನುವಂತೆ ಕಾಣುತ್ತದೆ. ಆದರೆ, ನ್ಯಾಯವಾಗಿ ನೋಡಿದರೆ ಮತ್ತೊಂದು ಭಾವ ಬರುತ್ತದೆ. ಹಗ್ಗದ ಮೇಲೆ ಮಧ್ಯ 'ಕ'ದಲ್ಲಿ ಕುಳಿತು ಅತ್ತ-ಇತ್ತ ಎಳೆತ-ಸೆಳೆತದ ಶಕ್ತಿ ಪರೀಕ್ಷೆಯನ್ನು ಪ್ರತ್ಯಕ್ಷವಾಗಿ ವೀಕ್ಷಿಸುತ್ತಿದ್ದ ಕ (ಅಕ್ಷರ)ವು ಅಮೆರಿಕ (ದೇಶ) ಕನ್ನಡ (ಭಾಷೆ) ಇವೆರಡರ ಜಗಳವನ್ನು ನೋಡಿ ಸಹಿಸದೆ ಮಧ್ಯಸ್ಥಿಕೆ ವಹಿಸಿ ನೀವಿಬ್ಬರೂ ನನಗೆ ಬೇಕಾದವರು ನಿಮ್ಮಿಬ್ಬರ ಜೊತೆಯಲ್ಲೂ ಇರುತ್ತೇನೆ ಎಂದು ಹೇಳಿ ಅವರನ್ನು ಸಮಾಧಾನ ಪಡಿಸಿ ಮೂವರೂ ಪ್ರಿಯಸ್ನೇಹಿತರಾಗಿ ಕೂತುಬಿಟ್ಟಂತಿದೆ. ಇವರಾಡಿದ ಆಟ ಒಂದು ಹಾಸ್ಯ ಚಿತ್ರ (ಕಾರ್ಟೂನ್)ದ ಕತೆಯಂತಿದೆ.</p>
<p>ಆದ್ದರಿಂದ ಅಮೆರಿಕನ್ನಡ ಎಂದರೆ</p>
<p>ಅಮೆರಿ + ಕನ್ನಡ= ಅಮೆರಿಕನ್ನಡವೂ ಅಲ್ಲ</p>
<p>ಅಥವಾ ಅಮೆರಿಕ + ನ್ನಡ= ಅಮೆರಿಕನ್ನಡವೂ ಅಲ್ಲ</p>
<p>ಆದರೆ ಅಮೆರಿಕದಲ್ಲಿ + ಕನ್ನಡ= ಅಮೆರಿಕನ್ನಡ</p>
<p>ಎಂದು ನನ್ನ ಮನಸ್ಸಿಗೆ ಎಷ್ಟೋ ಸಮಾಧಾನವಾಯಿತು.</p>
<p>ಹೀಗೆ ದೇಶ-ಅಕ್ಷರ-ಭಾಷೆ ಈ ಮೂವರ ಒಂದು ಹೊಸ ಕತೆ ಸೃಷ್ಟಿಯಾಯಿತು. ಕೇಳುವುದಕ್ಕೆ ಇಂಪಾಗಿಲ್ಲದಿದ್ದರೂ, ಸ್ವಾರಸ್ಯವಾಗಿರುವ ಹಾಗಿದೆ 'ಅಮೆರಿಕನ್ನಡ' ಹೆಸರು ಎಂದು ಅನ್ನಿಸಿತು.</p>
<p>ಕನ್ನಡಿಗರಿರುವ ಪ್ರತಿಯೊಂದು ದೇಶದಲ್ಲೂ ಇದೇ ರೀತಿ ಒಂದೊಂದು ಕನ್ನಡ ಪತ್ರಿಕೆಯಾದರೂ ಜನ್ಮ ತಾಳಲಿ ಎಂದು ಹಾರೈಸುವೆ.</p>
<p>* * *</p>
<p>ವಿವಿಧ ದೇಶಗಳ ವಿವಿಧ ಜನಾಂಗಗಳ ಜನ ಬಂದು ನೆಲೆಸಿರುವ ಅಮೆರಿಕ ಒಂದು ರೀತಿಯಲ್ಲಿ 'ಕರಗಿಸುವ ಕಡಾಯಿ'ಯಿದ್ದಂತೆ. ಈ ಜನರೆಲ್ಲ ತಮ್ಮ ತಮ್ಮ ಸಂಸ್ಕೃತಿಗಳಿಗೆ ಎರವಾಗಿ ಅಮೆರಿಕದ ಜನಜೀವನದಲ್ಲಿ ಬೆರೆತು, ಅದರಲ್ಲೇ ಲೀನವಾಗಿ ಹೋಗುವ ಅಪಾಯ ಇಲ್ಲದಿಲ್ಲ. ಇಂದು ಅಮೆರಿಕದಲ್ಲಿ ಲಕ್ಷಾಂತರ ಮಂದಿ ಭಾರತೀಯರಿದ್ದಾರೆ. ಇದರಲ್ಲಿ ಕನ್ನಡಿಗರ ಸಂಖ್ಯೆಯೇನೂ ಕಡಮೆಯಿಲ್ಲ. ಇವರು ತಮ್ಮ ಭಾಷೆ ಸಂಸ್ಕೃತಿಗಳನ್ನು ಅದರಲ್ಲೂ ಮುಖ್ಯವಾಗಿ 'ತಮ್ಮತನ'ವನ್ನು ಮರೆತು ಬಿಡಬಹುದು.</p>
<p>ಒಂದು ಭಾಷೆಯ ಜನ ಇನ್ನೊಂದು ಭಾಷೆಯ ಇನ್ನೊಂದು ಸಂಸ್ಕೃತಿಯ ದೇಶಕ್ಕೆ ಹೋಗಿ ನೆಲಸಿದಾಗ ಅವರಿಗೆ ತಮ್ಮ ಭಾಷೆ ಸಂಸ್ಕೃತಿಗಳು ಕಾಡುವ</p>
</h೬>
<p>
<em>ಅಮೆರಿಕನ್ನಡದ ಕತೆಗಳು/೧<br />ಅಮೆರಿಕನ್ನಡದ ಕತೆಗಳು/೧<br />ಅಮೆರಿಕನ್ನಡದ ಕತೆಗಳು/೮</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೯</em>
</p>
<p><h೬>ವಿಷಯಗಳಾಗಬಹುದು. ಅವರ ಸಹಜ ಅಭಿವ್ಯಕ್ತಿಗಾಗಿ ಅವಕಾಶಗಳಿಲ್ಲದೆ ಹೋದರೆ ಈ ಕಾಡುವ ವಿಷಯಗಳೂ ಕ್ರಮೇಣ ಮಾಯವಾಗಿ ಬಿಡಬಹುದು. ಅಮೆರಿಕದ ಕನ್ನಡಿಗರು ತಮ್ಮ ಸಹಜ ಅಭಿವ್ಯಕ್ತಿಗಾಗಿ ತಮ್ಮತನದ ಉಳಿವಿಗಾಗಿ ಅನೇಕ ಕನ್ನಡ ಸಂಘಗಳನ್ನು ರೂಪಿಸಿಕೊಂಡಿರುವುದು ಹಳೆಯ ಸಂಗತಿ. ಈಗ ಕನ್ನಡದಲ್ಲಿ ಒಂದು ಪತ್ರಿಕೆಯೇ ಪ್ರಕಟವಾಗುತ್ತಿರುವುದು ಸಂತೋಷದ ವಿಷಯ.ಭಾರತದಿಂದ ದೂರ ಬಂದು ವಿದೇಶದಲ್ಲಿ ವಿಭಿನ್ನ ಪರಿಸರದಲ್ಲಿ ಇರುವ ಕನ್ನಡಾಭಿಮಾನಿಗಳೆಲ್ಲರ ಓದು ಬರಹದ ಆಸಕ್ತಿ ಆಶೋತ್ತರಗಳನ್ನು ಪ್ರತಿಬಿಂಬಿಸುವ ಒಂದು ಪ್ರಯತ್ನ.</p>
<p>ಈ ದ್ವೈಮಾಸಿಕದ ಮೊದಲ ಸಂಚಿಕೆ (ಆಗಸ್ಟ್, ೧೯೮೪) ಜುಲೈ ೨೮ ರಂದು ಅಮೆರಿಕದ ೧೯ ರಾಜ್ಯಗಳ ೨೩ ನಗರಗಳಲ್ಲಿ ಏಕಕಾಲಕ್ಕೆ ಬಿಡುಗಡೆಯಾಯಿತು. ಹರಿಹರೇಶ್ವರ ಆದ ನಾನೇ ಪ್ರಧಾನ ಸಂಪಾದಕ ಹಾಗೂ ಪ್ರಕಾಶಕರು, ಸಂಪಾದಕಿಯಾಗಿ ನಾಗಲಕ್ಷ್ಮೀ ಕನ್ನಡ ಕೆಲಸವನ್ನು ಬಹಳ ಶ್ರದ್ಧೆಯಿಂದ ಕೈಗೊಂಡಳು.</p>
<p>೬೪ ಪುಟಗಳ ಡೆಮಿ ¼ ಆಕಾರದ ಈ ಪತ್ರಿಕೆಯಲ್ಲಿ ಅಮೆರಿಕನ್ನಡಿಗರ ಕವನ, ಕತೆ, ವಿಡಂಬನೆ ಹಾಗೂ ವಿಜ್ಞಾನ ವೈಚಾರಿಕ ಲೇಖನಗಳಿವೆ. ಡಾ| ಪಿ. ಅಚ್ಯುತಮೂರ್ತಿ ಅವರು ಪದಬಂಧ ರೂಪಿಸಿದ್ದಾರೆ, ಸ್ವತಃ ನಾಗಲಕ್ಷ್ಮಿಯೇ ಅಮೆರಿಕದ ಕನ್ನಡದ ಮಕ್ಕಳು ಕಲಿಯಲು ಸುಲಭವಾಗುವಂತೆ ಕನ್ನಡ ಪಾಠಗಳನ್ನು ಸಂಯೋಜಿಸಿದ್ದಾರೆ.</p>
<p>ಕನ್ನಡ ಭಾಷೆ, ಸಾಹಿತ್ಯಗಳ ಬೆಳವಣಿಗೆಗೆ ರೆವರೆಂಡ್ ಕಿಟ್ಟಲ್, ರೈಸ್ ಮೊದಲಾದ ಅನೇಕ ವಿದೇಶಿಯರ ಕೊಡುಗೆ ಅಪಾರ. ಹಾಗೆಯೇ ಹೊರ ದೇಶಗಳಲ್ಲಿ ನೆಲೆಸಿರುವ ಕನ್ನಡಿಗರೂ ಕನ್ನಡ ಸಾಹಿತ್ಯಕ್ಕೆ ಹೊಸ ಸಂವೇದನೆಗಳನ್ನು ತಂದ ಉದಾಹರಣೆಗಳಿವೆ. ನಾವು ಭಾರತದಿಂದ ದೂರ ಇರೋದರಿಂದ ಒಂದು ಅನುಕೂಲವಿದೆ. ನಮ್ಮ ದೇಶದ ಆಗುಹೋಗುಗಳನ್ನು, ಒಳ್ಳೆಯದು ಮತ್ತು ಕೆಟ್ಟದ್ದನ್ನು ಕೂಲಂಕಷವಾಗಿ ನೋಡುವ ಸಾಧ್ಯತೆ ಇದೆ. ಭಾರತವನ್ನು ಆಳವಾಗಿ ಅರ್ಥಮಾಡಿಕೊಳ್ಳುವ ಪ್ರಯತ್ನ ಮಾಡುವ ಸಾಧ್ಯತೆ ಇಲ್ಲಿರುವ ಭಾರತೀಯರಿಗೆ ಇದೆ.</p>
<p>* * *</p>
<p>ಓದುಗರ ಅವಶ್ಯಕತೆಯನ್ನು ಅವಲಂಬಿಸಿ ಪತ್ರಿಕೆಯ ನಿಲುವು ನೆಲೆ ತಾನಾಗಿಯೇ ನಿರ್ಧಾರಗೊಳ್ಳುವುದು ಸಹಜ. ಒಳ್ಳೆಯ ಅಭಿರುಚಿಗೆ ಆಹಾರವಾಗುವ ಚಿಂತನ ಸಾಮಗ್ರಿ ಇದರ ಜೀವವಾಗಬೇಕೆಂಬುದು, ಇಂಥ ಪತ್ರಿಕೆಯೊಂದರ ಬಗ್ಗೆ ಕಾಳಜಿ ತೋರಿದ ಬಹುಜನರ ಮತ.</p>
<p>ಬೌದ್ಧಿಕ ವ್ಯಾಯಾಮದ ವ್ಯರ್ಥ ಪ್ರಯತ್ನ ಇದು ಆಗದಂತೆ ನೋಡಿಕೊಳ್ಳುವುದು ಸಂಪಾದಕ, ಪ್ರಕಾಶಕರ ಹೊಣೆ ಎಷ್ಟೆಷ್ಟೊ, ಅಷ್ಟೇ ಪತ್ರಿಕೆಯ ಮೂಲ ಬಲವಾದ ಲೇಖನಗಳ ಬರಹಗಾರರದ್ದೂ ಹೌದು. ಏನು ಬೇಕು, ಬಹುದು, ಬೇಡ ಎಂಬುದನ್ನ ಕೊಡುವವರೂ ಕೊಳ್ಳುವರೂ ನೋಡಿ ನಿರ್ಧರಿಸಲಿ. ಚಿನ್ನದ ನಡು ಜಾಡಿನಲ್ಲಿ ರಥ ಸಾಗಲು ಅನುವಾಗುವಂತೆ ಓದುಗರು ತಮ್ಮ ಅನಿಸಿಕೆಗಳನ್ನ ನಿಸ್ಸಂಕೋಚ ಬರೆದು ತಿಳಿಸಬೇಕು, ಅಭಿಪ್ರಾಯಗಳನ್ನು ಹಂಚಿಕೊಳ್ಳಬೇಕು ಎಂದು ಕೇಳಿಕೊಳ್ಳುತ್ತಿದ್ದೆವು.</p>
<p>ಎಂದೋ ಆಗಬೇಕಾಗಿದ್ದ ಕೆಲಸ ಇದು; ಈಗಲಾದರೂ ಆರಂಭವಾಯಿತಲ್ಲ ಎಂಬ ಸಮಾಧಾನದಿಂದ, ಇಷ್ಟವಾದ ಆದರೆ ಕಷ್ಟದ ಕಾರ್ಯ ಇದೆಂದು ಎಚ್ಚರಿಸುತ್ತ ಅಮೆರಿಕನ್ನಡಿಗರು ಮನಸಾರೆ ಬೆಂಬಲವೀಯುತ್ತಿದ್ದರು.</p>
<p>ಅಲ್ಲೇ ಆಗಲೇ ಓದಿ ತಮಗೆ ಗೊತ್ತಿರುವ ವ್ಯಕ್ತಿಗಳ ವಿಷಯವೇನಾದರೂ ಪತ್ರಿಕೆಯಲ್ಲಿದ್ದರೆ ನಮಗೆ ಫೋನ್ ಮಾಡಿ ಓ ಅವರು ನಮ್ಮ ಚಿಕ್ಕಪ್ಪನ ಮಗ, ಅವನು ನನ್ನ ಕ್ಲಾಸ್‍ಮೇಟ್, ಅವನು ನನ್ನ ದೂರದ ಸಂಬಂಧಿ ಅವರು ಎಲ್ಲಿದ್ದಾರೆ ಎಂಬುದೇ ಗೊತ್ತಿರಲಿಲ್ಲ. ನಿಮ್ಮ ಪತ್ರಿಕೆಯಿಂದ ತಿಳಿಯಿತು. ದಯವಿಟ್ಟು ಅವರ ಫೋನ್ ನಂಬರ್ ಆಗಲಿ ಅಥವಾ ಅವರ ವಿಳಾಸವನ್ನಾಗಲಿ ತಿಳಿಸಿ. ಹೀಗೆ ಅಮೆರಿಕನ್ನಡ ಸಾಹಿತ್ಯವನ್ನು ತಲುಪಿಸುವ ಜೊತೆಗೆ ಮಾನವೀಯ ಸಂಬಂಧಗಳನ್ನು ಕನ್ನಡ ಸಂಘಗಳ ಕಾರ್ಯಕ್ರಮಗಳನ್ನು ಲೇಖಕರನ್ನು ಕನ್ನಡದಲ್ಲಿ ಬರೆಯುವ ಓದುವ ಹುಚ್ಚನ್ನು ಹರಿಹರೇಶ್ವರ ಅವರು ಜನರಿಗೆ ತಲುಪಿಸುವಲ್ಲಿ ಯಶಸ್ವಿಯಾದರು.</p>
<p>ಹೀಗೆ ಮೂಲೆ ಮೂಲೆಯಿಂದ ಕನ್ನಡಿಗರನ್ನು ಒಂದುಗೂಡಿಸುವುದಕ್ಕೆ ಕನ್ನಡದ ಬಗ್ಗೆ ನಾವು ಏನಾದರೂ ಮಾಡಬೇಕು ಕೆರೆಯ ನೀರನ್ನು ಕೆರೆಗೆ ಚೆಲ್ಲಬೇಕು ನಾವು ಬಂದ ಊರಿಗೆ ಓದಿದ ಶಾಲೆಗೆ ಏನಾದರೂ ಮಾಡಬೇಕು ಎಂದು ಅನಿಸುವಂತೆ ಪತ್ರಿಕೆ ಮಾಡಿತ್ತು. ಹರಿಹರೇಶ್ವರ ಅವರ ಆಶಯವೂ ಅದೇ ಆಗಿತ್ತು. ಆದರೆ ಅಮೆರಿಕನ್ನಡ ನಡೆಸುವುದು ಅಷ್ಟು ಸುಲಭದ ಕೆಲಸವಾಗಿರಲಿಲ್ಲ. ನಮ್ಮಿಬ್ಬರ ಸಮಯ ಹಣ ಎಲ್ಲವೂ ಇದಕ್ಕೇ ಮೀಸಲಾಗಿತ್ತು. ಹರಿಯವರು ಕೇವಲ ಮೂರರಿಂದ ನಾಲ್ಕುಗಂಟೆಗಳ ಕಾಲ ನಿದ್ದೆ ಮಾಡುತ್ತಿದ್ದರು. ಅಮೆರಿಕನ್ನಡ ಅವರ ಒಂದು ತಪಸ್ಸಾಗಿತ್ತು. ಹೊಟ್ಟೆಯ ಪಾಡಿಗಾಗಿ ಇಂಜಿನಿಯರಿಂಗ್ ಸಂಸ್ಥೆಗಳಲ್ಲಿ ಕೆಲಸ ಮಾಡಲೇ ಬೇಕಾಯಿತು. ಬೆಳಿಗ್ಗೆ ಸಾಯಂಕಾಲ ರಜಾ ದಿನಗಳು ಒಂದು ನಿಮಿಷವೂ ಪುರಸೊತ್ತಿಲ್ಲದೆ ಕನ್ನಡಕ್ಕಾಗಿ ದುಡಿಯುತ್ತಿದ್ದರು. ಮೆಚ್ಚುಗೆ ಮಾತುಗಳೇನೋ ಬರುತ್ತಿತ್ತು. ಆದರೆ ಅಮೆರಿಕನ್ನಡ ಬೆಚ್ಚಗಾಗಲಿಲ್ಲ. ವೆಚ್ಚಕ್ಕಾಗಿ ಹೋರಾಡಬೇಕಾಗಿತ್ತು.</p>
<p>ಅಮೆರಿಕನ್ನಡವು ಕನ್ನಡ ಸೇವೆಯಲ್ಲದೇ ಸಮಾಜ ಸೇವೆಯನ್ನು ಮಾಡಿತು.</p>
</h೬>
<p>
<em>ಅಮೆರಿಕನ್ನಡದ ಕತೆಗಳು/೧೦</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೧೧</em>
</p>
<p><h೬>ಪತ್ರಿಕೆ ಅಮೆರಿಕೆಯಲ್ಲಿದ್ದರೂ, ಅದರ ಸಹಾಯವು ಭಾರತಕ್ಕೆ ಒದಗಿಬರುತ್ತಿತ್ತು. ಭಾರತದಲ್ಲಿ ಅದರಲ್ಲೂ ಕರ್ನಾಟಕದಲ್ಲಿ ಪ್ರಕೃತಿ ವಿಕೋಪದಿಂದ ನೊಂದ ಸಂತ್ರಸ್ತರಿಗೆ, ಬಡ ವಿದ್ಯಾರ್ಥಿಗಳಿಗೆ, ಸಂಘ ಸಂಸ್ಥೆಗಳಿಗೆ, ಧಾರ್ಮಿಕ ಸಂಸ್ಥೆಗಳಿಗೆ ಧನ ಸಹಾಯ ಮಾಡಿದೆ. ಕರ್ನಾಟಕ ಮುಖ್ಯಮಂತ್ರಿಯಾಗಿದ್ದ ರಾಮಕೃಷ್ಣ ಹೆಗಡೆಯವರ ಕಾಲದಲ್ಲಿ ಕರ್ನಾಟಕದಲ್ಲಿ ತೀವ್ರ ಬರ ಪರಸ್ಥಿತಿ ಉಂಟಾಗಿತ್ತು. ಅಂತಹ ಸಮಯದಲ್ಲಿ ಅಮೆರಿಕನ್ನಡ ತನ್ನ ಕೈಲಾದ ಸಹಾಯವನ್ನು ಮಾಡಿರುವುದಕ್ಕೆ ಹೆಮ್ಮೆ ಪಡುತ್ತದೆ. .ಹರಿಯ ಕನಸು ದೊಡ್ಡ ಆಲದ ಮರವಾಗಿ ಬೆಳೆದು ಹಲವಾರು ಲೇಖಕರಿಗೆ ಆಶ್ರಯದಾತರಾಗಿ ಅಮೆರಿಕದಲ್ಲಿ ಕನ್ನಡ ಉಳಿಸಿ ಬೆಳೆಸಿ ಕನ್ನಡಾಭಿಮಾನಿಗಳನ್ನು ವೃದ್ಧಿಸಿ ಕನ್ನಡದ ಕೈಂಕರ್ಯ ಅಲ್ಲಿ ಮುಂದುವರಿಯಿತು. ಅಕ್ಕ ವಿಶ್ವಕನ್ನಡ ಸಮ್ಮೇಳನಗಳಿಗೆ ಇದು ಒಂದು ಭದ್ರಬುನಾದಿ ಹಾಕಿತು. ಅಮೆರಿಕಾದಲ್ಲಿ ಇಂದು ಕನ್ನಡ ಎಲ್ಲಾ ಕಡೆಯು ರಾರಾಜಿಸುತ್ತಿದೆ. ಇದಕ್ಕೆಲ್ಲ ಹರಿಹರೇಶ್ವರ ಅವರ ಕನ್ನಡದ ಕನಸು ನನಸಾಗಿ ಅಲ್ಲಿ ನೆಲೆ ನಿಂತಿದೆ.</p>
<p>ಇಂದಿನ ಕಾಲದಲ್ಲಿ ಕನ್ನಡಿಗರ ಅನುಭವದ ಕ್ಷಿತಿಜ ವಿಸ್ತಾರಗೊಳ್ಳುತ್ತಲಿದೆ. ೧೯ನೆಯ ಶತಮಾನದ ಕೊನೆಯವರೆಗೆ ಕೇವಲ ನೆರೆಯ ಪ್ರಾಂತಗಳಿಗೆ ಮಾತ್ರ ಹೆಚ್ಚಾಗಿ ಮೀಸಲಾಗಿದ್ದ ಕನ್ನಡಿಗನ ಪ್ರವಾಸ ಭಾರತ ಸ್ವಾತಂತ್ರ್ಯದವರೆಗೆ ಇಂಗ್ಲೆಂಡ್, ಜರ್ಮನಿಗಳಿಗೆ ಹೆಚ್ಚಾಗಿ ಸೀಮಿತವಾಗಿದ್ದಿತು. ಆ ಕಾಲದಲ್ಲಿ ಐಸಿಎಸ್ ಪರೀಕ್ಷೆ, ಆಕ್ಸ್‍ಫರ್ಡ್, ಕೇಂಬ್ರಿಡ್ಜ್‍ಗಳ ಡಿಗ್ರಿ ಕನ್ನಡಿಗರ ಮಹತ್ವಾಕಾಂಕ್ಷೆಗಳಾಗಿದ್ದವು. ಭಾರತಕ್ಕೆ ಸ್ವಾತಂತ್ರ ಸಿಗುವ ಸುಮಾರಿಗೆ ಹೆಚ್ಚಿನ ಸಂಖ್ಯೆಯ ಕನ್ನಡಿಗರು ಅಮೆರಿಕೆಯತ್ತ ಮುಖ ಮಾಡಿದರು. ಇಂದು ಅನೇಕ ಕನ್ನಡಿಗರು ಬಹು ಸಂಖ್ಯೆಯಲ್ಲಿ ಅಮೆರಿಕೆಯಲ್ಲಿ ಶಾಶ್ವತವಾಗಿ ನೆಲಸಿದ್ದಾರೆ. ಅಮೆರಿಕೆಗೆ ಹೋದ ಮೇಲೆ ಅವರು ಅಲ್ಲಿಯ ಹೊಸ ವಾತಾವರಣದಲ್ಲಿ ಅನೇಕ ಸಮಸ್ಯೆಗಳನ್ನು ಎದುರಿಸಬೇಕಾಗುತ್ತದೆ. ಸಾಂಸ್ಕೃತಿಕ ಸಂಘರ್ಷಕ್ಕೆ ಒಳಗಾಗಬೇಕಾಗುತ್ತದೆ. ಅವರ ಈ ಶೋಕ ಅನೇಕ ಶ್ಲೋಕತ್ವವನ್ನು ಪಡೆಯುತ್ತದೆ. ಇಂಥ ಅನುಭವಗಳಿಗೆ ನಾಲಗೆಯನ್ನು ಒದಗಿಸಿದ ಮಹತ್ ಸಾಧನೆ ಮಾಡಿದುದು ಈ 'ಅಮೆರಿಕನ್ನಡ' ನಿಯತಕಾಲಿಕ.</p>
<p>ಭಿನ್ನ ಭಿನ್ನ ಮೌಲ್ಯಗಳನ್ನಾಶ್ರಯಿಸಿದ ದೇಶಗಳಲ್ಲಿಯ ಜೀವನ ಅಷ್ಟು ಸುಗಮವಾಗುವುದು ಕಠಿಣ ಸಾಧ್ಯ. ಅಮೆರಿಕೆಗೆ ವಲಸೆ ಹೋದವರು ಭೌತಿಕ ಸುಖವನ್ನೇನೋ ಕಾಣುತ್ತಾರೆ. ಅಧಿಕಾರ-ಹಣ ಪಡೆಯುತ್ತಾರೆ. ಆದರೆ ತಮ್ಮ ಆಪ್ತರು, ಇಷ್ಟರ ನೆನಹುಗಳು ಅವರನ್ನು ಕಾಡದೆ ಇರುವುದಿಲ್ಲ. 'ನೆನವುದೆನ್ನ ಮನಂ ಬನವಾಸಿ ದೇಶಮಂ' ಎಂಬಂತೆ.</p>
<p>ಕನ್ನಡ ಗ್ರಂಥಗಳು, ಸಂದರ್ಭ ಕೃತಿಗಳು, ಹೆಚ್ಚಿನ ಸಂಖ್ಯೆಯ ಬರೆಹಗಾರರು, ಮುದ್ರಣ ಸೌಕರ್ಯಗಳು ಇರದಿದ್ದ ದೂರದ ಅಮೆರಿಕೆಯಲ್ಲಿ ಕುಳಿತು ನಾವು ಇಂಥ ಮೌಲಿಕವಾದ ನಿಯತಕಾಲಿಕವನ್ನು ಹೊರ ತರುತ್ತಿರುವುದು ತುಂಬಾ ಅಭಿನಂದನಾರ್ಹ! ನಮ್ಮದು ಭಗೀರಥ ಸಾಹಸ. ಕನ್ನಡದ ನಿಷ್ಕಾಮ ಸೇವೆ, ಅಮಲ ಗಂಗಾನದಿಯ ಹಾಗೆ ಅವರ ಸಾಹಸದ ಪ್ರತಿಫಲವು ಮನೋಹ್ಲಾದಕರವಾಗಿದೆ. ಕನ್ನಡದ ತವರುಮನೆಯಲ್ಲಿ ಪ್ರಕಟವಾಗುತ್ತಿರುವ ಯಾವ ಪತ್ರಿಕೆಯ ಸಾಹಿತ್ಯಗುಣಕ್ಕೂ ಈ ಪತ್ರಿಕೆಯ ಸಾಹಿತ್ಯಗುಣ ಕಡಿಮೆಯಾಗಿಲ್ಲ ಎಂದು ಓದುಗರು ತಿಳಿಸಿದಾಗ ನಮಗೆ ಬಹಳ ಹೆಮ್ಮೆಯೆನಿಸುತ್ತದೆ.</p>
<p>* * *</p>
</h೬>
<p>ಪತ್ರಿಕೆ ನಡೆಸಲು ಜಾಹೀರಾತುಗಳು ಅತ್ಯಗತ್ಯ ಅನೀವಾರ್ಯ. ಈ ಸಮಯದಲ್ಲಿ ನಮಗೆ ಬೆನ್ನೆಲುಬಾಗಿ ನಿಂತವರು ಪುರು, ಗುರು, ಪ್ರಸಾದ್. ಇನ್ಫೋಸೀಸ್ ಸಂಸ್ಥೆಯ ಡಾ| ನಾರಾಯಣ ಮೂರ್ತಿ ರವರು ಜಾಹೀರಾತು ಕೊಟ್ಟು ಬೆನ್ನು ತಟ್ಟಿದರು. ಪತ್ರಿಕೆ ನಡೆಸಲು ಹಲವಾರು ಕೈಗಳು ಮನಗಳು ಪ್ರತ್ಯಕ್ಷವಾಗಿ ಪರೋಕ್ಷವಾಗಿ ಸಹಾಯ ಮಾಡಿದವು. ಇದರಲ್ಲಿ ಶ್ರೀ ಕಾವೇರಿ ಕೃಷ್ಣಮೂರ್ತಿ, ಶ್ರೀನಿವಾಸ್ ಭಟ್ ಅವರಂತೆ ಇನ್ನೂ ಹಲವಾರು ಅಭಿಮಾನಿಗಳು ಸಹಕರಿಸಿದ್ದಾರೆ. ಅವರಿಗೆಲ್ಲ ನನ್ನ ಹೃತ್ಪೂರ್ವಕ ವಂದನೆಗಳು.</p>
<p>ಪತ್ರಿಕೆ ನಡೆಸಬೇಕಾದರೆ ಚಂದಾದಾರರು, ಪೋಷಕರು, ಕೊಂಡು ಓದುವವರು ಬೇಕು. ಚಂದಾದಾರರಾಗಿ, ಆಜೀವ ಸದಸ್ಯರಾಗಿ, ಪೋಷಕರಾಗಿ ಬೆಂಬಲಿಸಿದ ಅಭಿಮಾನಿ ದೇವತೆಗಳೆಲ್ಲರಿಗೂ ಒಂದು ದೊಡ್ಡ ನಮಸ್ಕಾರ. ಹಲವಾರು ಚಂದಾದರ ಮಾತ್ರವಲ್ಲದೇ ಜಾಹೀರಾತನ್ನು ಇಟ್ಟು ಪೊರೆದಿದ್ದಾರೆ.</p>
<p>ಒಂದೇ ಒಂದು ವಿಷಾಧದ ಸಂಗತಿಯೆಂದರೆ ಆಜೀವ ಸದಸ್ಯರ, ಪೋಷಕರ ಉಳಿದ ಹಣವನ್ನು ಹಿಂತಿರುಗಿಸಬೇಕೆಂಬ ಹರಿಯವರ ಸದಾಶಯ ನೆರವೇರಲಿಲ್ಲವೆಂಬ ಕೊರಗು ನನಗೆ.</p>
<p>ಅಮೆರಿಕನ್ನಡ ಪತ್ರಿಕೆಯಿಂದಾಗಿ ಹರಿ ಸಾಕಷ್ಟು ನಷ್ಟ ಅನುಭವಿಸಿ ತಮ್ಮ ಮನೆಯನ್ನೇ ಮಾರಿಕೊಂಡರು. ಜೊತೆಗೆ ಕೆಲಸವನ್ನೂ ಕಳೆದುಕೊಂಡರು. ಆದರೂ ಛಲದಂಕಮಲ್ಲನಂತೆ ಅಮೆರಿಕನ್ನಡವನ್ನು ನಡೆಸುತ್ತಿದ್ದರು. ಅಮೆರಿಕನ್ನಡಿಗರ ಬೆಂಬಲ ಇನ್ನೂ ದೊರೆತಿದ್ದರೆ ಪತ್ರಿಕೆ ನಿಲ್ಲುತ್ತಿರಲಿಲ್ಲ. ಆದರೆ ಆರ್ಥಿಕ ಸ್ಥಿತಿ ತುಂಬಾ ಬಿಗಡಾಯಿಸಿದಾಗ ವಿಧಿ ಇಲ್ಲದೇ ನಿಲ್ಲಿಸಬೇಕಾಯಿತು. ಇದರಿಂದ ಹರಿಯವರ ಹೃದಯವೇ ನಿಂತಂತಾಯಿತು. ಇರಲಿ ಬಿಡಿ.</p>
<p>ಈಗ ಹರಿಯವರ ಆಸೆಯಂತೆ ಅವರ ಸ್ಮರಣಾರ್ಥವಾಗಿ ೮ನೇ ವರ್ಷದ<br /><em>ಅಮೆರಿಕನ್ನಡದ ಕತೆಗಳು/೧೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೩</em><br />ನೆನಪಿನಲ್ಲಿ ಅಮೆರಿಕನ್ನಡ ಮತ್ತೆ ಪುನರುಜ್ಜೀವಿಸುವಂತೆ ಅಮೆರಿಕನ್ನಡದ ಪ್ರಬಂಧ ಸಂಕಲನ, ಕಥಾ ಸಂಕಲನ ಮತ್ತು ಕವನ ಸಂಕಲನಗಳ ಈ ಪುಸ್ತಕನ್ನು ನಿಮ್ಮ ಮುಂದೆ ಇಡುತ್ತಿದ್ದೇವೆ. ದಯವಿಟ್ಟು ಸ್ವೀಕರಿಸಿ .</p>
<p>ಅಲ್ಲದೇ ಈ ಪುಸ್ತಕವನ್ನು ಇ-ಬುಕ್ ಮಾದರಿಯಲ್ಲಿಯೂ ಸಹ ಹೊರತರುತ್ತಿದ್ದೇವೆ. ನೀವೂ ಡೌನ್‍ಲೋಡ್ ಮಾಡಿಕೊಳ್ಳಿ ನಿಮ್ಮ ಗೆಳೆಯರಿಗೂ ಈ ವಿಷಯವನ್ನು ತಿಳಿಸಿ. ಇಂದಿನ ವಾಟ್ಸಪ್, ಫೇಸ್‍ಬುಕ್, ಟ್ವೀಟರ್ ಮತ್ತು ಬ್ಲಾಗ್ ಗಳಲ್ಲಿ ಅಮೆರಿಕನ್ನಡ ಹರಿದಾಡುವಂತಾಗಲಿ. ಮತ್ತಿದರ ಫೀಡ್‍ಬ್ಯಾಕ್ ಕೊಡಿ.</p>
<p>ಅಮೆರಿಕನ್ನಡ ಅಮೆರಿಕಾದಲ್ಲಿ ಕನ್ನಡ ಭಾಷೆಯಲ್ಲಿ, ನುಡಿಯಲ್ಲಿ, ಪ್ರಗತಿಯ ಇತಿಹಾಸದಲ್ಲಿ ಒಂದು ಸಂಚಲನವನ್ನು ಮೂಡಿಸಿತ್ತು.</p>
<p>ಅಮೆರಿಕೆಯಿಂದ ಮೈಸೂರಿಗೆ ಬಂದಾಗ ನಮ್ಮನ್ನು ಹೃತ್ಪೂರ್ವಕವಾಗಿ ಸ್ವಾಗತಿಸಿ ಶ್ರೀ ರಾಘವೇಂದ್ರ ಭಟ್, ಶ್ರೀ ರಂಗಣ್ಣ ಮತ್ತು ಶ್ರೀ ಜಯಪ್ಪ ಹೊನ್ನಾಳಿ ರವರುಗಳು ಮೈಸೂರಿನ ಸಾಹಿತ್ಯ ವಲಯಕ್ಕೆ ನಮ್ಮನ್ನು ಪರಿಚಯಿಸಿದರು. ಸಾಹಿತ್ಯ ಲೋಕ ನಮ್ಮನ್ನು ಹೃತ್ಪೂರ್ವಕವಾಗಿ ಸ್ವಾಗತಿಸಿತು. ಅವರೆಲ್ಲರಿಗೂ ವಂದನೆಗಳು.</p>
<p>ಕೊನೆಯದಾಗಿ ಈ ಪುಸ್ತಕ ಮಾಡಲು ಡಿಟಿಪಿ ಮಾಡಿದ ಶ್ರೀ ಕೆ.ಎನ್. ಪ್ರಕಾಶ್ ಮತ್ತು ಶ್ರೀಮತಿ ನಾಗಲಕ್ಷ್ಮೀ ಪ್ರಕಾಶ್ ಅವರಿಗೆ ವಂದನೆಗಳು. ಭಾರತಕ್ಕೆ ಬಂದು ಹರಿಯವರ ಸಮಗ್ರ ಸಾಹಿತ್ಯವನ್ನು ತನ್ನ ಗುರುವಂದನೆ ಎಂದು ತಿಳಿದು ನಮ್ಮೊಡನಿರುವ ನಮ್ಮ ಬಲಗೈ ಬಂಟನಾದ ಮಾಗಲು ಮಲ್ಲಿಕಾರ್ಜುನನನ್ನು ಎಷ್ಟು ಸ್ಮರಿಸಿದರೂ ಸಾಲದು. ಹರಿಯವರ ಹೆಸರು ಸಾಹಿತ್ಯ ಪ್ರಪಂಚದಲ್ಲಿ ಅಜರಾಮರವಾಗಿ ಮಾಡಿರುವ ಈ ಏಕಲವ್ಯನಿಗೆ ನನ್ನ ಹೃತ್ಫೂರ್ವಕ ವಂದನೆಗಳು.</p>
<p>ಹರಿಯವರ ಪುಸ್ತಕಗಳನ್ನು ಪ್ರಕಟಿಸಿ ಸಹಕರಿಸಿದ ಪ್ರಕಾಶನ ಸಂಸ್ಥೆಗಳಿಗೆ ವಂದನೆಗಳು. ಮುಖ್ಯವಾಗಿ ಶ್ರೀ ಭಾರತೀ ಶ್ರೀನಿವಾಸ ರವರಿಗೆ ಅನಂತ ವಂದನೆಗಳು.</p>
<p>ಈ ಪುಸ್ತಕ ತರುವಲ್ಲಿ ಒಂದು ಹೊಸ ಆಯಾಮ. ಈ ದಿಸೆಯಲ್ಲಿ ಡಾ| ಯೋಗಾನಂದ ಮತ್ತು ಶ್ರೀ ಅರ್ಜುನ್ ಪ್ರಮುಖರು. ಹರಿಯವರ ಎಲ್ಲ ಪುಸ್ತಕಗಳು ಅದಕ್ಕೂ ಮಿಗಿಲಾಗಿ ಇಂದಿನ ಅಮೆರಿಕನ್ನಡ ಪ್ರಬಂಧ, ಕಥ, ಕವನ ಸಂಕಲನಗಳನ್ನು ಅತ್ಯಲ್ಪ ಕಾಲದಲ್ಲಿ ಇ-ಪುಸ್ತಕಕ್ಕೆ ಅಳವಡಿಸಿ ನನ್ನ ಬೆನ್ನೆಲುಬಾಗಿ ನಿಂತಿರುವುದಕ್ಕೆ ಅವರಿಗೆ ವಿಶೇಷ ಧನ್ಯವಾದಗಳು.</p>
<p>ನಾನು ಯಾವುದಾದದರೂ ವಿಷಯವನ್ನಾಗಲಿ, ಯಾರನ್ನಾಗಲಿ ಮರೆತಿದ್ದರೆ ದಯವಿಟ್ಟು ಕ್ಷಮಿಸಿ.</p>
<p>ಬೆಳಗಾಗ ನಾನೆದ್ದು ಯಾರ್ಯಾರ ನೆನೆಯಲಿ ಎಂಬಂತೆ ಈ ಅಮೆರಿಕನ್ನಡ ಕಲ್ಪವೃಕ್ಷಕ್ಕೆ ನೀರೆರೆದು ಪೋಷಿಸಿದ ಪ್ರತಿಯೊಬ್ಬ ಅಭಿಮಾನಿಗೂ, ನಮ್ಮ ಹಿತ<br />ಚಿಂತಕರಿಗೂ, ಬಂಧು ಬಾಂಧವರಿಗೂ, ನಮ್ಮನ್ನು ತಮ್ಮ ಮನೆಯವರನ್ನಾಗಿ ಬರಮಾಡಿಕೊಂಡ ಎಲ್ಲ ಅಭಿಮಾನಿ ದೇವರುಗಳಿಗೆ ನನ್ನ ದೀರ್ಘದಂಡ ನಮಸ್ಕಾರಗಳು. ನನ್ನ ಕೃತಜ್ಞತೆಯ ಕಣ್ಣೀರು ನಿಮ್ಮೆಲ್ಲ ಪಾದಗಳ ಮೇಲೆ ತೊಟ್ಟಿಕ್ಕುತ್ತಿದೆ. ವಂದನೆಗಳು.</p>
<p>ಹೋಗಿ ಬರಲೇ!!</p>
<p>ಸ್ನೇಹದಲ್ಲಿ ನಿಮ್ಮ</p>
<p>
<strong>-ನಾಗಲಕ್ಷ್ಮೀ ಹರಿಹರೇಶ್ವರ</strong>
</p>
<p></p>
<h೬>
<p></p>
</h೬>
<p>
<sub> </sub>
<br />
<strong>ಪರಿವಿಡಿ</strong>
</p>
<p>ಎಮ್ಮ ಮನೆಯಂಗಳದಿ -ಡಾ| ಶ್ರೀದೇವಿ ಚಂದ್ರಶೇಖರ್.... ೧೯</p>
<p>ನೆಲೆ -ರಾಘವ ಗೌಡ.............................................. ೨೦</p>
<p>ಕಳೆದು ಹೋಗಿ ... ಸಿಕ್ಕಿದ್ದು -ಡಾ| ಎಚ್.ಕೆ. ಚಂದ್ರಶೇಖರ.೨೨</p>
<p>ಕಾಲಿಗೆ ದಾರಿ ಹೇಳಿ -ಪ್ರಭಾ ಸೂರ್ಯ ನಾರಾಯಣ.........೨೩</p>
<p>ಹರಟೆ ರೂಪಾಂತರ ಹೊಂದಿದಾಗ -ರಾಗಶ್ರೀ................ ೨೪</p>
<p>ಹೀರೋ ಎಲ್ಲಿ? -ಭಾರ್ಗವಿ ಸುಧಾ ಸಿಂಧು................... ೨೭</p>
<p>ಯಾರಿಗಾಗಿ? -ಎಂ.ಆರ್. ಜಯಶ್ರೀ............................. ೨೮</p>
<p>ಬೊಂಬೆಯಾಟ -ಸಂಧ್ಯಾ ರವಿ...................................೩೩</p>
<p>ತಾಪಸಿ -ರಾಘವ ಗೌಡ...........................................೩೯</p>
<p>ಅಮೆರಿಕಾ! ಅಮೆರಿಕಾ!! -ಎಂ.ಆರ್. ಜಯಶ್ರೀ................೪೫</p>
<p>ನಾನೂ ನೀನೂ ಜೋಡಿ -ಪ್ರೊ|| ಎಸ್. ಎನ್. ಶ್ರೀಧರ್... ೫೧</p>
<p>ತಮ್ಮಾ ಲಚ್ಚುಮಣ... ... -ವೈ.ಆರ್. ಮೋಹನ್...........೫೫</p>
<p>ಭವಿಷ್ಯ -ಹೇಮಾ ಶ್ರೀಕಂಠ......................................೫೬</p>
<p>ಬಲಿಪಾಡ್ಯಮಿ -ಎಸ್. ಎನ್. ಶ್ರೀಧರ್......................... ೬೦</p>
<p>ಬೆಕ್ಕಣ್ಣಿ -ಸುವಾಸಿನಿ ಸುಬ್ರಮಣ್ಯ................................. ೭೩</p>
<p>ಅವಳೇಕೆ ಬರಲಿಲ್ಲ -ಡಾ| ಮೈ. ಶ್ರೀ. ನಟರಾಜ್............. ೭೭</p>
<p>ಬಲೆಗೆ ಬಿದ್ದ ಹುಲಿ -ಡಾ| ಇಂದು ಸೂರ್ಯನಾರಾಯಣ..... ೮೨</p>
<p>ರಿಹರ್ಸಲ್ -ನೀರಜಾ ಅಚ್ಯುತರಾವ್............................. ೮೬</p>
<p>ಪಯಣ -ಡಾ| ಮಧು ಜಯರಾಮ್............................ ೮೯</p>
<p>ದಂತ ಕಥೆ -ಎಂ. ಆರ್. ಜಯಶ್ರೀ............................. ೯೩</p>
<p>ದೇವರೆಲ್ಲಿ? -ಸಂಧ್ಯಾ ರವೀಂದ್ರನಾಥ್......................... ೯೭</p>
<p>ತೀರದ ಹಂಬಲ -ನಳಿನಿ ಮೈಯ...............................೧೦೩</p>
<p>ತಾಯಿ ತ್ಯಾಗಿ -ಡಾ. ಶಂಕರ ಶಾಸ್ತ್ರಿ.............................. ೧೦೬</p>
<p>ಹಾರುತಿದೆ ! -ಎಸ್. ಬಿ. ರವಿಶಂಕರ್.......................... ೧೧೧</p>
<p>ಎತ್ತಣ ಮಾಮರ -ವೈ.ಆರ್. ಮೋಹನ್..................... ೧೧೫</p>
<p><em>ಅಮೆರಿಕನ್ನಡದ ಕತೆಗಳು/೧೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೭</em><br />ಹೊರಸಲ ಹಕ್ಕಿ -ವೈ.ಆರ್. ಮೋಹನ್...................... ೧೨೧</p>
<p>ಬೇವು-ಬೆಲ್ಲ -ಹೇಮಾ ಶ್ರೀಕಂಠ.............................. ೧೨೯</p>
<p>ಕಥಾನಾಯಕಿ -ಸುವಾಸಿನಿ ಸುಭ್ರಹ್ಮಣ್ಯ......................... ೧೩೨</p>
<p>ನಿರೀಕ್ಷೆ -ವಾಣೀ ರಾವ್......................................... ೧೩೫</p>
<p>ಹಂಚಿಕೊಂಡೇಳು -ನೀಳಾದೇವಿ................................ ೧೩೯</p>
<p>ಕಂದುಬಣ್ಣ ಕಪ್ಪುಕೂದಲು -ಸಂಧ್ಯಾ ರವೀಂದ್ರನಾಥ್...... ೧೪೪</p>
<p>ನಮ್ಮಾಸ್ಪತ್ರೆಯ ನಂಜು -ಸುಗುಣ ಸತೀಶ್.................... ೧೫೨</p>
<p>ಹೊಸದಲ್ಲದ ಹಾರೈಕೆ -ಲಲಿತಾ ಕುಪ್ಪಸ್ವಾಮಿ................ ೧೫೪</p>
<p>ಮರುಭೂಮಿ -ಇಂದು ಸೂರ್ಯನಾರಾಯಣ................. ೧೬೧</p>
<p>ಗೋಡೆ -ಆಲನಹಳ್ಳಿ ಶ್ರೀ ಕೃಷ್ಣ............................... ೧೬೬</p>
<p>ಬೇರು ಬಿಟ್ಟವನು -ಪ್ರೊ | ಸುಮತೀಂದ್ರ ನಾಡಿಗ್.......... ೧೭೩</p>
<p>ನೆರಳು -ವಾಣಿ ರಾವ್............................................ ೧೭೯</p>
<p>'ನಿಮಗೆ ವೀಸಾ ಸಿಕ್ಕಿತೆ?!' -ನೀಳಾದೇವಿ........................೧೮೫</p>
<p>ತೆರೆಯ ಮರೆಯಲ್ಲಿ -ಎಚ್.ವಿ. ಶೇಖರ್..................... ೧೯೦</p>
<p>ಕಲ್ಯಾಣ ಕೃಷ್ಣನ ದೀಪಾವಳಿ -ಡಾ| ನಳಿನಿ ಮೂರ್ತಿ........ ೧೯೯</p>
<p>ನಿರ್ಧಾರ -ವಿಮಲ ರಾಮಕೃಷ್ಣಯ್ಯ............................ ೨೦೨</p>
<p>ಅಚ್ಚಣ್ಣನ ಅನುಭವ -ಎಂ. ಆರ್. ಜಯಶ್ರೀ.................. ೨೧೧</p>
<p>ಯಾರಿಗೆ ಯಾರು? -ಸುವಾಸಿನಿ ಸುಬ್ರಹ್ಮಣ್ಯ................... ೨೧೮</p>
<p>ಪಲಾಯನ -ರಾಮಚಂದ್ರ ಶರ್ಮ............................. ೨೨೫</p>
<p>'ಮೇರೆ ದೇಶ್ ಕಿ ಧರ್ತಿ' -ನಳಿನಿ ಮೈಯ.................... ೨೩೧</p>
<p>ನೆರಳು ಬೆಳಕು -ವಾಣೀ ರಾವ್................................. ೨೩೫</p>
<p>ಮುಗುಟವಾಯಿತು ಸೀರೆ -ರಾಧಾ ನಾಗು ಶ್ರೀನಿವಾಸ್........ ೨೪೧</p>
<p>ತಾಯಿ -ಎಂ.ಕೆ. ಅರ್ಪಣ........................................ ೨೪೬</p>
<p>ನೀ ಮಾಯೆಯೊಳಗೋ -ಡಾ || ನಳಿನಿ ಮೂರ್ತಿ........... ೨೫೧</p>
<p>ಕಲ್ಯಾಣಿಯ ಕಾಲಚಕ್ರ -ಸುಂದರ ರಾವ್....................... ೨೫೮</p>
<p>ತುಮುಲ -ನಳಿನಿ ಮೈಯ........................................ ೨೬೪</p>
<p>ಬಿಳಿ ಕರಡಿ -ಶಾಂತಾರಾಮ ಸೋಮಯಾಜಿ................... ೨೬೮</p>
<p>ಹರಕೆ ಫಲಿಸಿತು -ಡಾ|| ಕಟ್ಟೆ ಅನಿಲೇಶ್...................... ೨೭೯</p>
<p>ನಿಮಿತ್ತ ಮಾತ್ರರು -ಜಯಶ್ರೀ ರಾಜಾರಾಂ..................... ೨೮೧</p>
<p>ಸಂಬಂಧ -ಡಾ| ಶಾಂತಾರಾಮ ಸೋಮಯಾಜಿ.............. ೨೮೬</p>
<p>ವಿಕಸಿತ ಮನ -ಸುವಾಸಿನಿ ಸುಬ್ರಹ್ಮಣ್ಯ......................... ೨೯೧</p>
<p>ಕಿವಿಮಾತು ಬೀರಿದ ವಿಷ -ಶ್ರೀಮತಿ ರತ್ನಾರಾವ್............. ೨೯೮</p>
<p>ಕಂಪ್ಯೂಟರ್ ಚಾಲಕ -ಡಾ. ನಳಿನಿ ಮೂರ್ತಿ................ ೩೦೨</p>
<p>ಅವ್ಯಕ್ತ -ಮಮ್ತಾಜ್ ಬೇಗಂ.................................... ೩೧೨</p>
<p>ನೀನು ಬಹು ದೂರ ಸಾಗಿಬಿಟ್ಟೆ, ಬೇಬಿ ! -ನಳಿನಿ ಮೈಯ. ೩೨೩</p>
<p>ದಾದಿ -ಜಯಶ್ರೀ ರಾಜಾರಾಂ.................................... ೩೨೯</p>
<p>ಶಾಮಣ್ಣನವರು ಸೋತರು -ಸುವಾಸಿನಿ ಸುಬ್ರಹ್ಮಣ್ಯ......... ೩೩೫</p>
<p>ಲಾಟರಿ ಜ್ವರ -ನಳಿನಿ ಮೈಯ್ಯ.................................. ೩೩೯</p>
<p>ಬೀಗದ ಕೈ -ಡಾ| ಕೆ. ಶ್ರೀನಿವಾಸ್.............................. ೩೪೩</p>
<p>ನಿರ್ಧಾರ -ಪೂರ್ಣಿಮಾ ಹೆಬ್ಬಾರ್............................. ೩೪೭</p>
<p>ವಿದ್ಯಾಳ ವಿಧಿ -ಬ.ನ. ಸುಂದರ್ ರಾವ್....................... ೩೫೨</p>
<p>ಹಬ್ಬಿದಾ ಮಲೆ ಮಧ್ಯದೊಳಗೆ -ಈಶ್ವರ ಚಂದ್ರ............. ೩೬೦</p>
<p>ಬಹದ್ದೂರ್‍ನ ಕಥೆ -ಆರ್. ರಂಗನಾಥ್....................... ೩೭೪</p>
<p>ಪೂರ್ಣಚಂದ್ರ-ಮಧುಚಂದ್ರ -ಕು.ರಾ. ಸರೋಜ........... ೩೭೮</p>
<p>ಸಂಪರ್ಕ -ವಿವೇಕ ಶಾನಭಾಗ.................................. ೩೮೪</p>
<p>ಕುಮಾರ ಪರ್ವತದ ಮಡಿಲಲ್ಲಿ -ಪ್ರೊ. ರಾಮಭಟ್....... ೩೯೭</p>
<p>ಕಾನ್‍ಕನ್ಹಳ್ಳಿ ಸುಬ್ಬನ ಪ್ರಕರಣ -ಬಾಲಕುಂತಲಂ ಶ್ರೀಧರ... ೪೦೬</p>
<p>ತೊಟ್ಟಿಲು ತೂಗುವ ಕೈ -ನಳಿನಿ ಮೈಯ...................... ೪೧೧</p>
<p>'ಸಂಜೆ ಆರ'ರ ವಾರ್ತೆಗಳು -ಡಾ| ಟಿ. ಎನ್. ಕೃಷ್ಣರಾಜು.. ೪೧೭</p>
<p>ಸರಿಯೋ ತಪ್ಪೋ -ತಿಮ್ಮಿ...................................... ೪೨೧</p>
<p>
<sub> </sub>
<br />
<strong>ಎಮ್ಮ ಮನೆಯಂಗಳದಿ</strong>
</p>
<p>
<em>ಅಮೆರಿಕದ ಜೀವನ ಮಟ್ಟ<font>
</font>ಎತ್ತರದ್ದೇನೋ ಸರಿ, ಆದರೆ ಇಲ್ಲಿನ ಕೆಲವು ಅಸತ್ಯಾಂಶಗಳು ಗೊಂದಲಕ್ಕೆ ಕಾರಣವಾಗುವಷ್ಟು ದಟ್ಟವಾಗಿ ಬೇರೂರಿವೆ.</em>
</p>
<p>ಬೇಸಿಗೆ ರಜೆಗೆ ಬೆಂಗಳೂರಿಗೆ ಹೋಗಿ ಬಂದಿದ್ದಾಗಿದೆ. ಇನ್ನು ಎರಡು ವಾರಗಳಲ್ಲಿ ಜೀವನದಲ್ಲಿ ಸ್ವಲ್ಪ ಸ್ವಲ್ಪ ಬದಲಾವಣೆ. ಈ ವರ್ಷದ ವಿಶೇಷವೆಂದರೆ ಸುಮನ ಮನೆ ಬಿಟ್ಟು ಕಾಲೇಜಿನಲ್ಲೇ ವಾಸಮಾಡ ಹೊರಡುತ್ತಿರುವುದು.. ಈ ಥರದ ಅನುಭವ ನಮಗೆ ಹೊಸದಾದರೂ ಇಲ್ಲಿನ ಅನೇಕ ಕನ್ನಡ ಕುಳಗಳಿಗೆ ಪರಿಚಯವಾಗಿಹೋಗಿದೆ. ಸುಜನ ಮನೆಯಿಂದಲೇ ಕಾಲೇಜಿಗೆ ಹೋಗುತ್ತಿರುವುದರಿಂದ, ಅವಳಿಂದ ನಮಗೆ ಈ ಕಳವಳ ತಿಳಿದು ಬಂದಿರಲಿಲ್ಲ... ಮೂರು ಗಂಟೆಯ ಪ್ರಯಾಣದ ದೂರದಲ್ಲಿರುವ ವೆಸ್ಲಿಯನ್ ಯೂನಿವರ್ಸಿಟಿಗೆ ಹೊರಟು ಬಿಡುತ್ತಾಳಲ್ಲ ಎಂದು, ಅವಳ ಪಕ್ಕವೇ ಮಲಗಿದ್ದ ನಾನು, ನಾನೂ ಒಂದೆರಡು ಬುದ್ಧಿವಾದದ ಮಾತು ಹೇಳುವುದು ಪದ್ಧತಿಗೆ ಸರಿ ಎನ್ನಿಸಿ, ಬೆಳಗಿನ ಜಾವ ಐದು ಗಂಟೆಗೆ ಹೇಳತೊಡಗಿದೆ.... "ಅಮೆರಿಕದ ಜೀವನ ಬಹಳ ಉಚ್ಛಮಟ್ಟದ್ದೇನೋ ಸರಿ, ಆದರೆ ಇಲ್ಲಿ ಕೆಲವು ಅಸತ್ಯಾಂಶಗಳು (mಥಿಣhs) ಬೇರೂರಿಬಿಟ್ಟಿವೆ; ತಂದೆ ತಾಯಿಯರು ಮತ್ತು ಮಕ್ಕಳಲ್ಲಿ ಅಜಗಜಾಂತರ ವ್ಯತ್ಯಾಸ, ಹಿರಿಯರಿಗೆ ಹರೆಯರ ವಿಚಾರ ಏನೂ ತಿಳಿಯದಿರುವುದು, ಹೀಗೆಲ್ಲ.... ಇದರಲ್ಲಿ ಅಷ್ಟು ಸತ್ಯ ಕಾಣಬರುವುದಿಲ್ಲ. ಒಂದು ಮನೆಯ, ಮತ್ತು ಮುಂದೆ, ಹೊರ ಪ್ರಪಂಚದ, ವಹಿವಾಟಿನಲ್ಲಿ ಹಿರಿಯರು, ಹರೆಯರು ಮತ್ತು ಕಿರಿಯರ ಪಾತ್ರ ಪರಸ್ಪರವಾದದ್ದು. ಹದಿನೇಳು-ಹದಿನೆಂಟು ವರ್ಷವಾದಾಕ್ಷಣ ಮಿಕ್ಕವರಲ್ಲಿ ಧೋರಣೆಯಾಗಲೀ, ಮುವತ್ತರ ಮೇಲಿನ ವಯಸ್ಸಿನಿಂದ ಅಧಿಕಾರವಾಗಲೀ ಉಂಟಾಗಲು ಏನೂ ಕಾರಣವಿಲ್ಲ. ಈ ವಯಸ್ಸುಗಳ ನಡುವೆ ಸುಂದರ ಸ್ನೇಹ ಅತಿ ಮುಖ್ಯ ಹಾಗೂ ಅದು ಸುಲಭಸಾಧ್ಯ. ನೀನು ನಮಗೆ ವೀಡಿಯೋ, ಡಿಸ್ಕೋ, ಕಂಪ್ಯೂಟರ್, ಬ್ರಾಮ್ ವಿಚಾರ ತಿಳಿಸು, ಸ್ಪಗೇಟಿ ಮಾಡಿ ತಿನ್ನಿಸು; ನಮ್ಮಿಂದ ನೀನು ಕನ್ನಡ, ಕಾವೇರಿ, ಬಿಸಿಬೇಳೆ ಭಾತ್, ಗಾಯತ್ರಿ, ಚಾಪು ತಾಳ ಇವುಗಳನ್ನು ತಿಳಿ. ನಿನ್ನ ಅಭ್ಯುದಯ ಮತ್ತು ಮನಃಶಾಂತಿಯನ್ನೇ ಗಮನಿಸುತ್ತಿರುವ ನಮ್ಮಿಂದ ಏನನ್ನೂ ಮುಚ್ಚಿಡುವ, ಭಯಪಡುವ ಕಾರಣವೇ ಇಲ್ಲ. ಇನ್ನು ರೂಮು ಚೊಕ್ಕಟವಾಗಿಟ್ಟುಕೋ, ಎಲ್ಲಾ ಕಾಗದ ಪತ್ರಗಳನ್ನೂ ಕ್ರಮವಾಗಿಡು. ಕೈಪಿಡಿಯಲ್ಲೂ ಗೋಡೆಯ ಮೇಲಿನ ಕ್ಯಾಲೆಂಡರಿನಲ್ಲೂ ಮುಖ್ಯವಾದ ಚಟುವಟಿಕೆಗಳನ್ನು ಬರೆದಿಟ್ಟುಕೋ...". ಅವಳೇನೋ ಗಮನಿಸಿ ಹೂಂ ಗುಟ್ಟಿದಂತಿತ್ತು. ಮಾರನೆಯ ದಿನ ಬೆಳಗಿನಿಂದ ಸಂಜೆಯವರೆಗೂ<br /><em>ಅಮೆರಿಕನ್ನಡದ ಕತೆಗಳು/೨೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೧</em><br />ಸಾಮಾನು ಕಟ್ಟುತ್ತಲೇ ಇದ್ದದ್ದನ್ನು ನೋಡಿ, ನೀನೇನೂ ಟಿಂಬಕ್ಟುಗೆ ಹೋಗುತ್ತಿಲ್ಲ, ಇಷ್ಟು ಗಲಿಬಿಲಿ ಏಕೆ ಎಂದದ್ದೇ ಅವಳಿಗೆ ಕೋಪ ಬಂತು, ಕಣ್ಣಲ್ಲಿ ನೀರು ಕಾಣಿಸಿತು. ತಕ್ಷಣ ಎಲ್ಲ ಕೆಲಸ ಬಿಟ್ಟು ನಾವೆಲ್ಲ ಅವಳ ಸೂಟ್‍ಕೇಸ್, ಟ್ರಂಕ್‍ಗಳ ಕಡೆ ಗಮನವನ್ನು ಕೇಂದ್ರೀಕರಿಸಿದೆವು. ಪಂಚಲೋಹದ ಗೌರಿ-ಗಣೇಶ, ಕೃಷ್ಣನ ವಿಗ್ರಹಗಳನ್ನು ಸೇರಿಸಿ 'ಶ್ರೀಗಣನಾಥ' ಹಾಡಿದೆವು. ದಿನಾ ಈ ಥರ ಹಾಡಬೇಕೇ ಎಂದಳು. "ನಿನ್ನ ಇಬ್ಬರು ಸಹವಾಸಿನಿಯರಿಗೂ ತೋರಿಸಿಕೊಡು, ಅವರಿಂದ ತಿಳಿ, ಈಗ ಜೋ ಕನ್ನಡದಲ್ಲಿ ಪೋಸ್ಟ್‍ಕಾರ್ಡ್ ಬರೆಯುತ್ತಿಲ್ಲವೇ?" ನಕ್ಕಳು. ಮನೆ ಬೆಳಗಿತು. ಹೇಳಿದಳು_ 'ನನ್ನ ಸ್ನೇಹಿತರು ಯಾರಾದರೂ ಫೋನ್ ಮಾಡಿದರೆ ಒಳ್ಳೆಯವರಿಗೆ ಮಾತ್ರ ನನ್ನ ವಿಳಾಸಕೊಡು'. ಅವಳ ಸ್ನೇಹಿತರ ಬಗ್ಗೆ ಅಷ್ಟೇನೂ ತಲೆ ಹಾಕದಿದ್ದ ನನಗೆ ಅವಳ ಈ ಮಾತು ಅನಿರೀಕ್ಷಿತವಾದ ಮಧುರ ಸಾನ್ನಿಧ್ಯತೆ ತೋರಿ ಪ್ರಯಾಣದ ವ್ಯವಸ್ಥೆ ಸಡಗರವಾಗಿ ಸಾಗಿತು.</p>
<p><strong><em>_ಡಾ| ಶ್ರೀದೇವಿ ಚಂದ್ರಶೇಖರ್</em></strong>(ಜಮೈಕಾ ಎಸ್ಟೇಟ್ಸ್, ನ್ಯೂಯಾರ್ಕ್)</p>
<p>
<strong>ನೆಲೆ</strong>
</p>
<p>
<em>ಹುಟ್ಟೂರ ಹಂಬಲ ಮನಸ್ಸನ್ನು ಎಷ್ಟೆಷ್ಟೊ ಎತ್ತರಕ್ಕೆ ಕೊಂಡೊಯ್ಯುತ್ತೆ.</em>
</p>
<p>ಹಕ್ಕಿ.... ಆಗಸದಲ್ಲಿ ನಿರಾತಂಕವಾಗಿ ಸ್ವೇಚ್ಛೆಯಿಂದ ಹಾರಾಡುವ ಸ್ವತಂತ್ರ ಜೀವಿ! ಆದರೆ ಅದಕ್ಕೂ ಬಂಧನ ಇಷ್ಟ. ತನ್ನ ಜೊತೆಯ ಹಕ್ಕಿಗಳೊಡನೆ ಬೆರೆಯುತ್ತದೆ. ಅವುಗಳೊಟ್ಟಿಗೆ ಒಂದೂರಿನಿಂದ ಮತ್ತೊಂದೂರಿಗೆ ವಲಸೆ ಹೋಗುತ್ತದೆ. ಹೋಗುತ್ತಾ....</p>
<p>....ಪಾರಿವಾಳಗಳಿಗೆ ಸಿಟಿ ಪಾರ್ಕಿನಲ್ಲಿ ಕಾಳನ್ನೆಸೆಯುತ್ತಾ ಕುಳಿತ ಗಿರೀಶನಿಗೆ ಏನೇನೋ ಯೋಚನೆ.... ಬಂದ ಪಾರಿವಾಳಗಳು ಕಾಳು ಮುಗಿದೊಡನೆಯೇ ಫಟ್ಟನೆ ಹಾರಿಹೋಗುತ್ತಿದ್ದವು. ... ಕಟ್ಟಡಗಳ ತುದಿಗಳಾಚೆ ಕಾಣುವ ಆಕಾಶವನ್ನು ಮುಟ್ಟುವವೋ ಏನೋ....</p>
<p>ಅವುಗಳನ್ನೇ ದಿಟ್ಟಿಸಿ ನೋಡುತ್ತಿದ್ದ ಗಿರೀಶನ ಮನಸ್ಸೂ ಹಾರಿಹೋಗುತ್ತಿತ್ತು... ಸಮುದ್ರದಾಚೆ... ಪಶ್ಚಿಮ ಘಟ್ಟಗಳ ಮಗ್ಗಲು... ಕುಮಾರಧಾರೆಯ ಬಗಲು... ನೆಲೆಸಿರುವ ಹುಟ್ಟೂರಿಗೆ. ಬಾಲ್ಯದ ನೆನಪು ಒಂದೊಂದೇ ಮನಃಪಟದಲ್ಲಿ ಮೂಡಿತು. ಕಾಡುಗುಡ್ಡಗಳ ಮೇಲಿಂದ ಶಾಲೆಗೆ ಹೋಗುತ್ತಿದ್ದುದು... ತಂಗಳನ್ನದ ಬುತ್ತಿ .... ಅಮ್ಮ ಕೊಡುತ್ತಿದ್ದ ಮೊಸರು, ನಿಂಬೆಹಣ್ಣಿನ ಉಪ್ಪಿನಕಾಯಿ. .. ತನಗರಿವಿಲ್ಲದಂತೆಯೇ ನಾಲಗೆ ತುಟಿಯನ್ನು ಸವರಿತು... ಮನಸ್ಸು ಮತ್ತೂ ಹಿಂದೋಡಿತು... ಬಾಲ್ಯದಲ್ಲೇ<br />ತಂದೆಯನ್ನು ಕಳೆದುಕೊಂಡ ನನ್ನನ್ನು ಅದೆಷ್ಟು ಕಷ್ಟದಿಂದ ಸಾಕಿದಳು ಅಮ್ಮ! ಈಗ ಆಕೆಯನ್ನು ನೋಡುವವರಾರು? ತಾನೋ ಪ್ರತಿಷ್ಠಿತ ವ್ಯಕ್ತಿ... ಇತರರ ದೃಷ್ಟಿಯಲ್ಲಿ. ವಿದ್ಯಾವಂತೆಯಾದ ಹೆಂಡತಿಯಿದ್ದಾಳೆ. ಕೈ ತುಂಬಾ ಪಚ್ಚೆ ಡಾಲರು... ತನ್ನನ್ನು ಇಲ್ಲಿಗೆ ಕಳುಹಿಸಲು ಅಮ್ಮ ಎಷ್ಟು ಕಷ್ಟ ಪಟ್ಟಿಲ್ಲ? ಹುಟ್ಟಿದೂರಿನಲ್ಲಿಯೇ ಕೊನೆಯುಸಿರೆಳೆಯುವ ಆಶೆ ಇಟ್ಟುಕೊಂಡಿದ್ದ ಮುದುಕಿ ಅಮೆರಿಕಕ್ಕೂ ಬರಲೊಲ್ಲಳು.</p>
<p>ಪುನಃ ಹುಟ್ಟಿದೂರಿಗೆ ಮರಳುವ ಬಯಕೆ ಗಿರೀಶನಿಗೂ ಇದೆ. ಆದರೆ ಹೆಂಡತಿ, ಮಗಳನ್ನು ಹೇಗೆ ಒಪ್ಪಿಸಲಿ? ತನ್ನ ಮಹತ್ವಾಕಾಂಕ್ಷೆಯ ಸುಳಿಯಲ್ಲಿ ತಾನೇ ಕಟ್ಟುಬೀಳಬೇಕಾಯಿತು ... ಕುದುರೆಮುಖದ ಪ್ರೊಜೆಕ್ಟಿನಲ್ಲಿ ಚೀಫ್ ಇಂಜಿನಿಯರ್ ಕೆಲಸ ಎರಡು ವರ್ಷಗಳ ಹಿಂದೆ ಸಿಕ್ಕಿತ್ತು. ಆದರೆ ಅಮೆರಿಕದ ಆರಾಮ ಜೀವನಕ್ಕೆ ಮಾರುಹೋದ ಹೆಂಡತಿ, ಮಗಳು ಅದಕ್ಕೆ ಹೇಗೆ ಒಪ್ಪಬೇಕು?<em>'ಆಚಿಜ I hಚಿಣe Iಟಿಜiಚಿ'</em>ಎಂಬ ಮುದ್ದಿನ ಮಗಳ ಮಾತು ಹೇಗೆ ಮರೆಯಲಿ? ತನ್ನ ತಂದೆಯ ಎದುರು ನಿಂತು ಮಾತನಾಡಬಲ್ಲ ಶಕ್ತಿ ತನ್ನಗಿಲ್ಲವೆಂದು ಗಿರೀಶನಿಗೆ ಗೊತ್ತು... ಈಗ ತನ್ನೆದುರಿನಲ್ಲಿಯೇ ತನ್ನ ಮಗಳು- ಪ್ರೀತಿ-<em>boಥಿ ಜಿಡಿieಟಿಜ</em>ನ ಜೊತೆ ಸರಸ ಸಲ್ಲಾಪ ಮಾಡುತ್ತಿದ್ದರೂ ಏನೂ ಮಡಲಾರ! ತಾನೇ ನೇಯ್ದ ಬಲೆಯಲ್ಲಿ ವಿಲವಿಲನೆ ಒದ್ದಾಡಬೇಕು.... ಪ್ರತಿಯೊಬ್ಬನೂ ಇಲ್ಲಿ ಸ್ವತಂತ್ರ ಜೀವಿ--- ಹೆಂಡತಿಯಾಗಲೀ ಮಗಳಾಗಲೀ ಯಾರೂ ಆತನ ಇಚ್ಛೆಯಂತೆ ನಡೆಯುವಂತಿಲ್ಲ. ಯಾರೋ ಕುತ್ತಿಗೆ ಹಿಚುಕಿದ ಅನುಭವ.... ಚಿತ್ರಹಿಂಸೆಗೆ ಒಳಪಟ್ಟವರಂತೆ ಚಡಪಡಿಕೆ.</p>
<p>....ಪಾರಿವಾಳಗಳ ಗುಂಪು ಪುನಃ ಹಾರಿಬಂದು ಕಾಳು ಹೆಕ್ಕುತ್ತಿತ್ತು. ಹೊಟ್ಟೆತುಂಬಿಸಿಕೊಳ್ಳುವುದರಲ್ಲಿ ಒಗ್ಗಟ್ಟು... ಸ್ನೇಹ... ತಾನು ಮನೆಗೆ ಹೋದಾಗ...<em>ಛಿಚಿಟಿಟಿeಜ ಜಿooಜ</em>ಬಿಸಿಮಾಡಿ ತಿನ್ನಬೇಕು. ಅಮ್ಮ ಹಿಂದೆ ದೇವಸ್ಥಾನದ ಹಬ್ಬದ ಸಮಯದಲ್ಲಿ ಏನೇನು ತಿಂಡಿ ಮಾಡುತ್ತಿದ್ದಳಲ್ಲ... ಏನು ರುಚಿ ಏನು ಗಮ್ಮತ್ತು... ಕಳೆದ ಹದಿನೈದು ವರ್ಷಗಳಲ್ಲಿ ಅದೇನು ರುಚಿ ಮಾರ್ಪಾಟಾಗಿತ್ತು? ಅಥವಾ ತನ್ನ ವ್ಯಕ್ತಿತ್ವವೇ ? ತನಗೆ ಕೆಲಸ ಸಿಕ್ಕಾಗ ಅನಿಸಿತ್ತು-- ನಾನೇ ಸುಖಿ ಎಂದು.... ಈಗ ಹಣವಿದೆ, ಮನೆಯಿದೆ.. ಆದರೂ ಎಲ್ಲವನ್ನು ಕಳೆದುಕೊಂಡಿದ್ದಾನೆ..</p>
<p>ತ್ರಿಶಂಕು ... ಎಲ್ಲವೂ ಇದ್ದು ಏನೂ ಇಲ್ಲ... ಪಾಶ್ಚಾತ್ಯ ಸಮುದಾಯ ತನ್ನನ್ನು ಸೇರಿಸಿಕೊಳ್ಳಲಿಲ್ಲ.... ಭಾರತೀಯತೆ ತನ್ನಿಂದ ದೂರ ಸರಿಯುತ್ತಿದೆ...<em>'ಆಚಿಜ I ಟove ಥಿou ...'</em>ಪ್ರೀತಿಯ ಉದ್ಗಾರ...<em>'ಊi hoಟಿeಥಿ...'</em>ಮಡದಿಯ ಪ್ರೇಮಾಲಾಪ... ಏನೋ ಬರಡಾಗಿ ಕಾಣುತ್ತಿದೆಯೇ? ... ಇದರೊಂದಿಗೆ ತನ್ನತನದ ಒಪ್ಪವಿದ್ದಿದ್ದರೆ!</p>
<p>ಕಾಳು ಹೆಕ್ಕಿದ ಹಕ್ಕಿಗಳ ಸಾಲು ರಪ ರಪ ಶಬ್ದ ಮಾಡುತ್ತಾ ಹಾರಿಹೋದಾಗ ಗಿರೀಶನ ಏಕಾಂತ ಭಂಗವಾಯಿತು. ಗಗನಚುಂಬಿ ಕಟ್ಟಡಗಳಾಚೆ ಗಿರೀಶ<br /><em>ಅಮೆರಿಕನ್ನಡದ ಕತೆಗಳು/೨೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೩</em><br />ನೆನೆಸಿಕೊಳ್ಳುತ್ತಿದ್ದ ದಿಗಂತದಲ್ಲಿ ಸೂರ್ಯ ಮರೆಯಾಗುತ್ತಿದ್ದ. ನಿಯಾನ್ ದೀಪಗಳು ಜಗಮಗಿಸತೊಡಗಿದ್ದವು. ಆದರೆ ಆತನ ದೃಷ್ಟಿ ಮುಗಿಲಾಚೆ ಏನನ್ನೋ ಹುಡುಕುತ್ತಿತ್ತು... ಕೈ ಸಿಗರೇಟಿಗಾಗಿ ತಡವರಿಸುತ್ತಿತ್ತು.</p>
<p><strong><em>-ರಾಘವ ಗೌಡ</em></strong>(ಕೆಟರಿಂಗ್, ಒಹಾಯೋ)</p>
<p>
<strong>ಕಳೆದು ಹೋಗಿ ... ಸಿಕ್ಕಿದ್ದು</strong>
</p>
<p>
</p>
<p>ಮಾರನೆಯದಿನ ಸಂಜೆ ಪ್ರಯಾಣದ ಸಿದ್ಧತೆ ಮಾಡಿಕೊಳ್ಳುತ್ತ ಜೇಬು ನೋಡಿಕೊಳ್ಳುತ್ತಾರೆ- ಪಾಸ್‍ಪೋರ್ಟ್ ಹೆಲ್ತ್ ಸರ್ಟಿಫಿಕೇಟ್ ಇದ್ದ ಪೇಪರ್ ಚೀಲವೇ ಇಲ್ಲ! ಹುಡುಕಿ ಸಾಕಾಯಿತು. ಅವಸರವಾಗಿ ಕ್ಯಾಷ್ ಫಾರ್ಮಸಿಯ ಸಮೀಪಕ್ಕೆ ಧಾವಿಸಿ ಸತ್ಯನಾರಾಯಣ ಅವರ ಅಂಗಡಿ ತಲುಪಿಕೊಂಡರು. ಟೇಬಲ್ ಮೇಲೆ ಎಲ್ಲೂ ಇಲ್ಲ... ಆಚೆ ಏನೂ ಬಿಸಾಕಿದ ಹಾಗಿಲ್ಲ. ಸರಿ.... ಪೆಚ್ಚು ಮೊರೆ ಹಾಕಿಕೊಂಡು ವಾಪಸಾದರು.</p>
<p>ನ್ಯೂಯಾರ್ಕ್‍ಗೆ ಫೋನ್ ಕಾಲ್‍ಗಳು... ಕೇಬಲ್‍ಗಳು... ನ್ಯೂಯಾರ್ಕ್ ಕಾನ್ಸುಲೇಟ್‍ನವರು ಮದ್ರಾಸಿಗೆ ಅಧಿಕೃತ ಪತ್ರ ಕಳಿಸಿದ ಮೇಲೆ ಇನ್ನೊಂದು ಪಾಸ್‍ಪೋರ್ಟ್ ಸಿದ್ಧವಾಗಬೇಕು. ಆಗ ಚುನಾವಣೆಯ ಸಂಭ್ರಮ. ಟೆಲೆಕ್ಸ್‍ಗಳು ಸರಿಯಾಗಿ ಬರುವಂತಿಲ್ಲ..... ಬಕಪಕ್ಷಿಯ ಹಾಗೆ ನಾಲ್ಕು ವಾರಗಳು ಕಾದದ್ದಾಯಿತು.....</p>
<p>ಐದನೆಯ ವಾರದಲ್ಲೊಂದು ದಿನ ಶ್ರೀ ಸತ್ಯನಾರಾಯಣ ಏಕೋ ಮುಂಜಾನೆ ಏಳು ಗಂಟೆಗೆ ಮೊದಲೇ ಅಂಗಡಿಗೆ ಬಂದಿದ್ದರು. ಎದುರಿಗೊಬ್ಬ ಹರೆಯದ ಹುಡುಗ ಚೀಲದಲ್ಲಿ ಕಂಡದ್ದೆಲ್ಲ ತುಂಬಿಸಿಕೊಂಡು ಮುಂದೆ ಮುಂದೆ ನಡೆಯುತ್ತಿದ್ದ. ಥಟ್ಟನೆ<br />ಅವರಿಗೆ ಹೊಳೆಯಿತು- ಏನಾದರೂ ಈ ಹುಡುಗ ದಾರಿಯಲ್ಲಿ ಬಿದ್ದ ಪಾಸ್‍ಪೋರ್ಟ್ ಎತ್ತಿಕೊಂಡಿದ್ದರೆ? ಸರಿ- ಅವನನ್ನ ಕರೆದು ಕೇಳಿದರು. "ಆ ರಸ್ತೇನಾ ಸ್ವಾಮಿ- ಅದು ನನ್ನದಲ್ಲ ಸಿವನದು. ಮುನಿರೆಡ್ಡಿಪಾಳ್ಯದ ಸಿವನದು- ಅವನ್ನ ಒಂದ್ ದಪ ಕೇಳ್ನೋಡಿ...." "ನಡಿ ಆಟೋರಿಕ್ಷಾ ಆ- ನಿನ್ನ ಸಿವನನ್ನ ತೋರಿಸು."</p>
<p>ದೊಡ್ಡ ರಸ್ತೆ ಬಿಟ್ಟು ಹಳ್ಳ ತಿಟ್ಟು ಇಳಿದು ಹತ್ತಿ, ಬಲಗಡೆಗೆ ವಾಲಿ ಎಡಗಡೆಗೆ ವಾಲಿ ನಿಂತು ಹೊರಟು ಕರ್ಕಶವಾಗಿ ಸದ್ದು ಮಾಡುತ್ತ ಧೂಮಶಟಕ ಶಿವನ ಗುಡಿಸಲಮುಂದೆ ನಿಂತಿತು. "ಸಿವಾ.." ಶಿವ ಆಚೆ ಬಂದ. "ಸ್ವಾಮಿಯೋರ್ದೆ ಚಿಕ್ಕಾಗಿರೋದು ಫೋಟೋ ಇರೊ ಪಾರಿನ್ ಪುಸ್ತಕ ಮಡಿಕೊಂಡಿದ್ದೀಯೇನೋ?"...... "ಅದ್ಯಾವುದೋ ಗೊತ್ತಿಲ್ಲ ಕಾನಯ್ಯ. ಫೋಟೋ ಅಂಟ್ಸೋ ಚಿಕ್ದೊಂದ್ ಬುಕ್ ಐತೆ..... ಇಕೊ"</p>
<p>ಕಂದು ಬಣ್ಣದ ಪೇಪರ್ ಚೀಲದಲ್ಲಿ ಪಾಸ್‍ಪೋರ್ಟ್, ಹೆಲ್ತ್ ಸರ್ಟಿಫಿಕೇಟ್ ಜೊತೆ ಜೋಪಾನವಾಗಿ ಕೂತಿತ್ತು... ಸಿವ ಒಂದು ರುಪಾಯಿಗೆ ಮೂರು ಫೋಟೋ ತೆಗೆಸಿಕೊಂಡು ಅದರಲ್ಲಿ ಅಂಟಿಸೋದಕ್ಕೆ ಗೋಂದಿಲ್ಲದೆ ಹಾಗೇ ಇಟ್ಟಿದ್ದ...</p>
<p><strong><em>-ಡಾ| ಎಚ್.ಕೆ. ಚಂದ್ರಶೇಖರ</em></strong>(ನ್ಯೂಯಾರ್ಕ್, ನ್ಯೂಯಾರ್ಕ್)</p>
<p>
<strong>ಕಾಲಿಗೆ ದಾರಿ ಹೇಳಿ</strong>
</p>
<p>ನಾನು ಒಂದು ಅಮೆರಿಕನ್ ಕಂಪನಿಯಲ್ಲಿ ಕೆಲಸಕ್ಕೆ ಸೇರಿದ್ದೆ. ಅದೇ ದಿನವೇ ಇದ್ದಕ್ಕಿದ್ದ ಹಾಗೇ ನಮ್ಮ ಆಫೀಸಿನಲ್ಲಿ ಏಕೋ ಬೆಂಕಿ ಹೊತ್ತಿಕೊಂಡಿತು. ಅಲ್ಲಿದ್ದವರೆಲ್ಲ ಹೆಂಗಸರೇ- ಎಲ್ಲರೂ ಕಿರುಚಿಕೊಂಡು ಹೊರಗೆ ಓಡಿ ಹೋದರು. ನಾನೂ ಓಡಿದೆ. ಆಗ ಆಫೀಸಿನ ಬಾಗಿಲ ಪಕ್ಕ ಗೋಡೆಯ ಮೇಲೆ ನೇತುಹಾಕಿದ್ದ ಭಾರಿಯಾದ<em>ಜಿiಡಿe exಣiಟಿguisheಡಿ</em>ಕಣ್ಣಿಗೆ ಬಿತ್ತು. ಅದನ್ನು ಉಪಯೋಗಿಸುವುದು ಹೇಗೆಂದು ಬಹುಶಃ ಯಾರಿಗೂ ಗೊತ್ತಿರಲಾರದೆಂದು ತೋರುತ್ತೆ; ಗೊತ್ತಿದ್ದರೂ ಅಷ್ಟು ಭಾರವಾಗಿರುವುದನ್ನು ಎತ್ತಲು ನಮ್ಮಲ್ಲಿ ಯಾರಿಗೂ ಆಗುತ್ತಿರಲಿಲ್ಲ. ಗಲಾಟೆಯನ್ನು ಕೇಳಿಸಿಕೊಂಡ ನಮ್ಮ ಸೂಪರ್‍ವೈಸರ್ ಡೇವಿಡ್ ಓಡಿಬಂದು ಆ ಯಂತ್ರವನ್ನು ತೆಗೆದುಕೊಂಡು ಒಂದೆರಡು ನಿಮಿಷಗಳಲ್ಲಿಯೇ ಬೆಂಕಿಯನ್ನು ಆರಿಸಿದ.</p>
<p>ನಾನು ಅವನನ್ನು ಕೇಳಿದೆ 'ಈಗೇನೋ ನೀವು ಆರಿಸಿದಿರಿ. ಯಾರೂ ಗಂಡಸರೇ ಇಲ್ಲದಿರುವಾಗ ಬೆಂಕಿ ಹೊತ್ತಿಕೊಂಡರೆ ಏನು ಮಾಡುವುದು? ಆರಿಸಲು ಹೆಂಗಸರಲ್ಲಿ ಕೆಲವರಿಗಾದರೂ ಗೊತ್ತಿದ್ದರೆ ಒಳ್ಳೆಯದಲ್ಲವೇ?<em>ಜಿiಡಿe exಣiಟಿguisheಡಿ</em>ಉಪಯೋಗಿಸುವುದು ಹೇಗೆಂದು ತೋರಿಸಿದರೆ ಮುಂದಿನ ಸಲ ನಾನೇ ಬೇಕಾದರೆ<br /><em>ಅಮೆರಿಕನ್ನಡದ ಕತೆಗಳು/೨೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೫</em><br />ಆರಿಸುತ್ತೇನೆ.' ಆತ ಏಕೋ ವಿಚಿತ್ರವಾಗಿ ನನ್ನ ಕಡೆ ನೋಡಿದ. ಆ ಕಂಪನಿಯಲ್ಲಿ ಕೆಲಸಮಾಡುತ್ತಿದ್ದವರಲ್ಲಿ ನಾನೊಬ್ಬಳೇ ಭಾರತೀಯಳು; ಹೊಸಬಳು ಬೇರೆ. ಇವಳಿಗೆ ಇಷ್ಟೊಂದು ಧೈರ್ಯವಿದೆಯೇ ? ಅಂತ ಖಂಡಿತ ಅವನಿಗೆ ಅನ್ನಿಸಿರಬೇಕು. ಆದರೂ- "ಬನ್ನಿ, ನಾನಿಲ್ಲದೇ ಇರುವಾಗ ಬೆಂಕಿ ಹೊತ್ತಿಕೊಂಡರೆ ಏನುಮಾಡಬೇಕೆಂದು ತೋರಿಸುತ್ತೇನೆ' ಎಂದು ಪಕ್ಕದ ರೂಮಿಗೆ ಕರೆದುಕೊಂಡು ಹೋಗಿ ಎದುರಿಗೆ ಕೈ ತೋರಿಸಿದ. ಎದುರಿದ್ದ ಬಾಗಿಲಿನ ಮೇಲೆ ದೊಡ್ಡದಾಗಿ ಕೆಂಪು ಅಕ್ಷರಗಳಲ್ಲಿ<em>ಇmeಡಿgeಟಿಛಿಥಿ ಇxiಣ</em>ಎಂದು ಹಾಕಿತ್ತು.</p>
<p><strong><em>-ಪ್ರಭಾ ಸೂರ್ಯ ನಾರಾಯಣ</em></strong>(ಜಮೈಕ, ನ್ಯೂಯಾರ್ಕ್)</p>
<p>
<strong>ಹರಟೆ ರೂಪಾಂತರ ಹೊಂದಿದಾಗ</strong>
</p>
<p>ಟ್ರಿಣ್... ಟ್ರಿಣ್...</p>
<p>ಓ ಫೋನ್ ಬಂತಲ್ಲಾ ಎಂದು ಅಡಿಗೆಯನ್ನು ಅರ್ಧದಲ್ಲೇ ನಿಲ್ಲಿಸಿ ಓಡಿಬಂದು ಫೋನ್ ತೆಗೆದುಕೊಂಡು 'ಹಲೋ...' ಎಂದಾಗ 'ಜಯಾ ನಾಳೆ<em>ತಿeಚಿಣheಡಿ</em>ತುಂಬಾ ಚೆನ್ನಾಗಿದೆ, ಬೀಚ್ ಕಡೆಗೆ ಹೋಗೋಣ ಬರುವೆಯಾ' ಎಂಬ ಸರೋಜಳ ಗಡಸು ಧ್ವನಿ ನನ್ನನ್ನು ಗಡಿಬಿಡಿಗೊಳಿಸಿತು.</p>
<p>'ಓ ನಾಳೇನಾ' ಎಂದೆ.</p>
<p>'ಅದೇನೇ ಹಾಗೆ ರಾಗ ಎಳೀತಿಯಾ?<em>ತಿeಚಿಣheಡಿ ಜಿoಡಿeಛಿಚಿsಣ</em>ಕೇಳಿಲ್ಲವಾ? ಸುಮ್ಮನೆ ಮನೆಯಲ್ಲೇ ಕುಳಿತು ಹರಟೆ ಹೊಡೆಯುವುದಕ್ಕಿಂತ ಹೊರಗೆ ಹೋಗೋಣ. ಪದ್ಮಾ, ಶಾಂತಾ, ನಳಿನಿ ಎಲ್ಲಾ ಬರಲು ಒಪ್ಪಿಕೊಂಡಿದ್ದಾರೆ. ನೀನು ರಾಗ ಎಳೀಬೇಡ, ಬಾ...' ಎಂದಳು ಒಂದೇ ಸಮನೆ ಅರಳು ಹುಯ್ದ ಹಾಗೆ.</p>
<p>'ಓ, ನಿನ್ನ ಹುಕುಂಗೆ ನಾವೆಲ್ಲರೂ ಹೂಂಗುಟ್ಟಲೇ ಬೇಕಲ್ಲವಾ, ಅದೂ ಚಿಕಾಗೋದಲ್ಲಿ<em>ತಿeಚಿಣheಡಿ</em>ಚೆನ್ನಾಗಿರುವಾಗ ಅದನ್ನು ಅನುಭವಿಸದಿದ್ದಲ್ಲಿ ಮೂರ್ಖತನವೇ ಸರಿ' ಎಂದೆ ನಾನು. ಅಂತೂ ನಾಳೆ ಎಲ್ಲರೂ ಸೇರಿ ಬೀಚ್‍ಗೆ ಹೋಗುವುದೆಂತಾಯಿತು.</p>
<p>ಸಂಜೆ ಸುಮಾರಿಗೆ ನಮ್ಮ ಗೆಳೆಯರ ಕೂಟ ಸೇರಿ ಬೀಚ್ ಬಳಿ ಮಕ್ಕಳನ್ನು ಕಟ್ಟಿಕೊಂಡು ಬಿಡಾರ ಹೂಡಿದ್ದು ಆಯಿತು. ಸರೋಜಾಳ ಸಣ್ಣಮಗು ಸರಳಾಳ ಆಲಾಪನೆಯಿಂದ ನಮ್ಮ ಬಿಡಾರದ ಉದ್ಘಾಟನೆಯೂ ಆಯಿತು.</p>
<p>'ಓ, ಅದರಲ್ಲಿ ಬಾಟ್ಲ್ ಇದೆ ತೆಗೆದುಕೊಡೆ' ಎಂದಳು ಸರೋಜ. ಬಾಟ್ಲ್‍ನೊಂದಿಗೆ ಮಗುವಿನ ಸಾಮಾನೆಲ್ಲ ಅವಳಿಗೆ ನೀಡಿ ನಿಂತಾಗ ನನ್ನ ಮಗಳು<br />ರಾಗಶ್ರಿ<em>sತಿiಟಿg</em>ಎಂದು ರಾಗ ತೆಗೆದಳು. ಅವಳನ್ನು ಕರೆದೊಯ್ದು<em>sತಿiಟಿg</em>ನಲ್ಲಿ ಕುಳಿಸಿದೆ. ಪದ್ಮ ತನ್ನ ಮಗಳು ಸುರಭಿಯನ್ನು<em>sತಿiಟಿg</em>ಬಳಿ ಕರಕೊಂಡು ಬಂದರೆ ಅವಳು<em>sತಿiಟಿg</em>ಬೇಡ<em>sಟiಜe</em>ಎಂದಳು, ಕಣ್ಣಲ್ಲಿ ನೀರು ತುಂಬಿಕೊಂಡು. 'ಸರಿ ನಡೀ' ಎಂದು ಪದ್ಮಾ ಅವಳನ್ನು<em>sಟiಜe</em>ಕಡೆಗೆ ಕರೆದೊಯ್ದಳು. ಶಾಂತಾಗಂತೂ ತನ್ನ ತುಂಟ ಮಗ ರಾಜುವನ್ನು ನೀರಿನಿಂದ ಹೊರತರುವುದೇ ಕಷ್ಟವಾಯಿತು. ಇದೆಲ್ಲಾ ನೋಡುತ್ತಿದ್ದ ನಳಿನಿ 'ಅಲ್ಲವೇ ನಾವು ಇಲ್ಲಿಯವರೆಗೆ ಬಂದಿರುವುದು ಒಬ್ಬೊಬ್ಬರು ಒಂದೊಂದುಕಡೆ ಇರುವುದಕ್ಕಾ' ಎಂದಳು. ಅದೂ ಸರಿಯೆನಿಸಿತು ನನಗೆ. 'ಶಾಂತಾ ಆ ನಿನ್ನ ರಾಜನ್ನ ಕರೆದುಕೊಂಡು ಬಾ, ಈ ಬಾಲ್ ಕೊಟ್ಟರೆ ಎಲ್ಲಾ ಮಕ್ಕಳು ಒಂದು ಕಡೆ ಆಡ್ತಾರೆ. ನಾವೂ ಸ್ವಲ್ಪ ಆರಾಮವಾಗಿ ಕುಳಿತುಕೊಳ್ಳಬಹುದು' ಎಂದೆ. ಬಾಲ್, ಬಾಲ್ ಎನ್ನುತ್ತಾ ಓಡಿಬಂದ ರಾಜು. ನನ್ನ ಮಗಳು ಮೆಲ್ಲನೆ<em>sತಿiಟಿg</em>ನಿಂದ ಇಳಿದಳು. ಮುದ್ದಿನ ಅರಗಿಣಿ ಸುರಭಿ ಸಹ ಜತೆಗೂಡಿದಳು. ಅಂತೂ ಮಕ್ಕಳನ್ನೆಲ್ಲಾ ಒಂದುಕಡೆ ಸೇರಿಸಿದೆವಲ್ಲಾ ಎಂದು ಅವರ ಕಡೆ ಒಂದು ಗಮನವಿಟ್ಟು ನಾವೂ ಒಂದೆಡೆ ಕುಳಿತೆವು. ಅಷ್ಟರಲ್ಲಿ ಓಡಿಬಂದ ಶಾಂತಾಳ ಸುಪುತ್ರ 'ನನಗೆ ಕೋಕ್' ಎನ್ನುತ್ತಾ.</p>
<p>'ಹಾಗೆ<em>ಛಿhiಠಿs, ಛಿooಞies</em>ಎಲ್ಲಾ ತೆಗೆದಿಡೆ, ನಾನು ಇಡ್ಲಿ ತಂದಿದ್ದೇನೆ' ಎಂದಳು ಸರೋಜ.</p>
<p>'ನಾನು ಬಿಸಿಬೇಳೆ ಬಾತ್' ಎಂದಳು ಪದ್ಮಾ. ಸರಿ ಎಲ್ಲರೂ ತೆಗೆದುಕೊಂಡು ಹೋದ ತಿಂಡಿ ತಿನಿಸುಗಳನ್ನು ತೆಗೆದಿಟ್ಟು ಸವಿಯತೊಡಗಿದೆವು.</p>
<p>'ನೀನು ತಂದಿರುವ ಬಿಸಿಬೇಳೆ ಬಾತ್ ತುಂಬಾ ಚೆನ್ನಾಗಿದೆ' ಎಂದು ಪದ್ಮಾಳ ಕಡೆಗೆ ನೋಡಿದಾಗ ಅವಳು ಎಲ್ಲೋ ನೋಡುತ್ತಿದ್ದಳು. ನಳಿನಿ ಅವಳನ್ನು ಅಲುಗಿಸಿ 'ನಿನ್ನ ಬಿಸಿಬೇಳೆ ಬಾತ್‍ಗೆ<em>ಛಿಡಿeಜiಣ</em>ಕೊಡುತ್ತಿದ್ದಾಳೆ ಕಣೆ' ಎಂದಳು. 'ಏನಂದೆ?' ಎಂದಳು ಪದ್ಮಾ. 'ಅಲ್ಲ, ಅದೇನು ನೋಡುತ್ತಿದ್ದೆ ಮೈಯೆಲ್ಲ ಕಣ್ಣಾಗಿ?' ಎಂದೆ ಕುತೂಹಲದಿಂದ. 'ಅಲ್ಲವೇ, ಅವಳು ಹಾಕಿಕೊಂಡಿರುವ<em>ಜಡಿess</em>ನೋಡು ಎಷ್ಟು ಚೆನ್ನಾಗಿದೆಯಲ್ಲವಾ' ಎಂದಳು ಪದ್ಮಾ. 'ನನಗೆ<em>ಎಚಿಠಿಚಿಟಿese ಜಡಿess</em>ಎಂದರೆ ತುಂಬಾ ಇಷ್ಟ' ಎಂದಳು ನಳಿನಿ. 'ಇಲ್ಲಿಯವರಿಗೆ ನಮ್ಮ ಸೀರೆ ಕಂಡರೂ ಎಷ್ಟು ಇಷ್ಟ ಅಂತೀಯ. ನಮ್ಮ<em>ಚಿಠಿಚಿಡಿಣmeಟಿಣ</em>ನಲ್ಲಿ ಮೆಕ್ಸಿಕನ್ ಕುಟುಂಬವೊಂದಿದೆ. ಆಕೆಯಂತೂ ನನ್ನ ಬಳಿ ಬಂದು ಸೀರೆ ಹೇಗೆ ಉಡುವುದೆಂದು ಹೇಳಿಸಿಕೊಂಡು ಸೀರೆ ಸಹ ತಂದುಕೊಂಡಳು'. 'ಓ ನಿನಗೆ ಮೆಕ್ಸಿಕನ್ ಸ್ನೇಹಿತೆ ಇದ್ದಾಳೇನೇ? ಅವರ<em>ಖಿಚಿಛಿo</em>ತುಂಬಾ ಚೆನ್ನಾಗಿರುತ್ತಲ್ಲವಾ? ನನಗಂತೂ ತುಂಬಾ ಇಷ್ಟ' ಎಂದಳು ಶಾಂತಾ. 'ನನಗೆ<em>Pizzಚಿ</em>ಅಂದರೆ ತುಂಬಾ ಇಷ್ಟ ಕಣೆ, ವಾರಕ್ಕೊಂದು ಸಲವಾದರೂ<em>Pizzಚಿ ಊuಣ</em> <br /><em>ಅಮೆರಿಕನ್ನಡದ ಕತೆಗಳು/೨೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೭</em><br />ಗೆ ಹೋಗದಿದ್ದರೆ ತೃಪ್ತಿನೇ ಆಗೋಲ್ಲ ನೋಡು' ಎಂದು ಧ್ವನಿಗೂಡಿಸಿದಳು ಸರೋಜ. 'ನಿನಗೇನೇ, ನಮ್ಮತ್ತೆ ಮಾವ ಬಂದಿದ್ದಾರಲ್ಲ ಅವರಿಗೆಷ್ಟು ಇಷ್ಟ ಆಯಿತು ಅಂತಿಯಾ. ಭಾರತಕ್ಕೆ ವಾಪಸ್ಸಾಗೋ ದಿನ ಹೋಳಿಗೆ ಮಾಡಲಾ, ಕರಿಗಡಬು ಮಾಡಲಾ ಎಂದುದಕ್ಕೆ<em>Pizzಚಿ</em>ಮಾಡು ಎಂದರು ನಮ್ಮತ್ತೆ'. ಪದ್ಮಾಳ ಮಾತು ಮುಗಿಯುತ್ತಿದ್ದಂತೆಯೇ ನಳಿನಿ ಜೋರಾಗಿ ನಕ್ಕುಬಿಟ್ಟಳು.</p>
<p>'ಅದರಲ್ಲಿ ನಗೋ ಅಂತಹದ್ದು ಏನಿದೆಯೇ, ಹೋಳಿಗೆ ಕರಿಗಡಬು ಊರಿನಲ್ಲಿ ಮಾಡ್ಕೋಬಹುದು.<em>Pizzಚಿ</em>ಮಾಡ್ಕೊಳ್ಳೋಕ್ಕಾಗತ್ತಾ ಹೇಳು, ಯಾರಿಗೆ ಯಾವುದು ಅಪರೂಪವೋ ಅದೇ ಹೆಚ್ಚಿನದು ಅಲ್ಲವೇನೆ. ನಮಗೆ ಇಂಡಿಯಾದಲ್ಲಿ ಇದ್ದಾಗ<em>Pizzಚಿ</em>ಅಂದರೆ ಏನು ಗೊತ್ತಿತ್ತು ಹೇಳು. ಇಲ್ಲಿಗೆ ಬಂದಮೇಲಲ್ಲವೇ<em>Pizzಚಿ, ಖಿಚಿಛಿo,</em>ಮತ್ತೊಂದು ಅಂತ ಗೊತ್ತಾಗಿದ್ದು' ಎಂದಳು ಸರೋಜ.</p>
<p>'ಅದೂ ನಿಜ ಅನ್ನು,<em>Iಣಚಿಟiಚಿಟಿ Pizzಚಿ, ಒexiಛಿಚಿಟಿ ಖಿಚಿಛಿo</em>ಅಂತ ಅಲ್ಲಿ ನಾವು ಕಾಣಲಾದೀತೇ? ಒಂದೊಂದು ಸಲ ಹಾಗೇ ಯೋಚಿಸಿದರೆ ನನಗೆ ಅನ್ನಿಸುತ್ತದೆ ಇಲ್ಲಿ ನಾವು ಪ್ರಪಂಚದ ಮೂಲೆ ಮೂಲೆಯ ಜನಾಂಗಗರ ರೀತಿ-ನೀತಿ ಕಾಣುವ ಹಾಗೆ ಬೇರೆಲ್ಲೂ ಕಾಣುವುದಿಲ್ಲವೇನೋ ಎಂದು. ಅಲ್ಲದೆ ಎಷ್ಟು ಸಾಮರಸ್ಯದಿಂದ ನಡೆದುಕೊಳ್ಳುತ್ತಾರೆ ಅಲ್ಲವಾ. ಇಲ್ಲೇ ನೋಡು,<em>ಅhiಟಿese, ಎಚಿಠಿಚಿಟಿese, Iಟಿಜiಚಿಟಿs, ಒexiಛಿಚಿಟಿs, Sಠಿಚಿಟಿish</em>ಅಂತ ಭೇದ-ಭಾವ ಇಲ್ಲದೆ ತಮಗೆ ಬೇಕಾದ ಹಾಗೆ ತಾವು<em>ಇಟಿರಿoಥಿ</em>ಮಾಡುತ್ತಿರುವರು. ನಾವಿಲ್ಲಿ ಬಿಸಿಬೇಳೆ ಬಾತ್, ಇಡ್ಲಿ, ಬಾದಾಮಿ ಬರ್ಫಿ ಅಂತ ನಮ್ಮ ತಿನಿಸುಗಳನ್ನು ಸವಿಯುವಂತೆ ಅವರವರದ್ದನ್ನು ಅವರವರಿಗೆ ಇಷ್ಟವಾದಂತೆ ಸವಿಯುತ್ತಿರುವರು. ಬೇರೆಯವರ ನಡೆ-ನುಡಿಗಳನ್ನು ಕುತೂಹಲದಿಂದ ವೀಕ್ಷಿಸುವರೇ ಹೊರತು ಮೇಲು ಕೀಳುಮೆಯಿಂದಲ್ಲ. ಹಾಗೊಮ್ಮೆ ಭಾವಾರೇಚನವಾದರೂ ಮೇಲೆ ಆಡಿ ತೋರಿಸುವುದಿಲ್ಲ. ತಮಗೆ ಬೇರೆಯವರದ್ದು ಇಷ್ಟವಾದಲ್ಲಿ ಅದನ್ನು ಅನುಸರಿಸುವರು. ಇಲ್ಲವಾದಲ್ಲಿ ಸುಮ್ಮನಾಗುವರಷ್ಟೆ. ತಮ್ಮತನವನ್ನು ಬಿಡದೆ ಅನ್ಯರದ್ದನ್ನು ಅಭಿಮಾನಿಸುವುದು ಒಂದು ವಿಶಾಲ ಮನೋಭಾವವಲ್ಲವೇ? ಒಂದೊಂದು ಜನಾಂಗಕ್ಕೂ ತಮ್ಮ ನೆಲಕ್ಕಂಟಿ ಬಂದ ಗುಣಗಳು ಸಂಸ್ಕೃತಿಯ ರೂಪಾಂತರವಾಗಿ ಬರುವುದು ಸಹಜ. ಆ ಸಹಜ ಗುಣಗಳನ್ನು ಸಮಾನ ದೃಷ್ಟಿಯಿಂದ ಕಂಡು ಸಾಮರಸ್ಯದೊಂದಿಗೆ ಜೀವನ ಸಾಗಿಸುವಾಗ ಎಷ್ಟು ಸುಂದರವಲ್ಲವೇ? ಈಗ ನೋಡು<em>Pizzಚಿ, ಖಿಚಿಛಿo</em>ನಮಗರಿಯದ ತಿನಿಸುಗಳಾದರೂ ನಮ್ಮ ನಾಲಿಗೆ ರುಚಿ ಕಂಡಾಗ ನಮ್ಮ ತಿಂಡಿಗಳಲ್ಲಿ ಅವು ಬೆರೆತುಹೋಗಿಲ್ಲವೇ? ಹಾಗೇ ಎಲ್ಲಾ ವಿಷಯಗಳಲ್ಲೂ ಅಷ್ಟೆ ಅಲ್ಲವೇ? ಎಲ್ಲರೂ ಮಾನವರೆ, ಎಲ್ಲರ ದೇಹದಲ್ಲಿ ಹರಿಯುವುದೂ ರಕ್ತವೇ. ಎಲ್ಲರ ಮನಸ್ಸಿನಲ್ಲಿ ಉದ್ಭವಿಸುವ<br />ಭಾವನೆಗಳೂ ಒಂದೇ ಎಂಬುದು ಎಷ್ಟು ನಿಜವಲ್ಲವೇ?' ಎಂದು ಎಲ್ಲರ ಮುಖ ಕಂಡಾಗ 'ಅದೂ ನಿಜವೇ' ಎಂಬ ಭಾಷೆಗೆ ಮೀರಿದ ಭಾವ ಎಲ್ಲರ ಮುಖದ ಮೇಲೂ ಲಾಸ್ಯವಾಡುತ್ತಿತ್ತು.</p>
<p>'ಅಮ್ಮಾ' ಎಂದು ಹತ್ತಿರ ಬಂದ ಸುರಭಿಯ ಧ್ವನಿಯಿಂದ ಎಲ್ಲರೂ ಎಚ್ಚರಗೊಂಡೆವು.</p>
<p>'ಓ ಹೊತ್ತಾಯ್ತು ಕಣೆ ಇನ್ನು ಹೋಗೋಣ' ಎಂದು ಎದ್ದಳು ಸರೋಜ. ಎಲ್ಲಾ ಸಾಮಾನುಗಳನ್ನು ಕಾರಿನಲ್ಲಿಟ್ಟು ಮಕ್ಕಳನ್ನು ಕಾರಿನಲ್ಲಿ ಕೂರಿಸಿ ಹಿಂತಿರುಗಿ ನೋಡಿದಾಗ ಸೂರ್ಯ ದೇವನು ತನ್ನ ಹೊಂಬಣ್ಣದ ಮುಗುಳು ನಗೆಯನ್ನು ಸೂಚಿಸಿ ನಕ್ಕಂತೆ ಆಯಿತು. ಹಕ್ಕಿಗಳ ಕಲರವದೊಂದಿಗೆ ಮಿಚಿಗನ್ ಸರೋವರದ ಜುಳು ಜುಳು ನಾದ 'ಪ್ರಕೃತಿಯ ಮಡಿಲಲ್ಲಿ ಎಲ್ಲರೂ ಒಂದೇ' ಎಂಬ ಸತ್ಯ ಸಾರಿದಂತಿತ್ತು.</p>
<p>
<strong>
<em>-ರಾಗಶ್ರೀ</em>
</strong>
<em>(ಷಿಕಾಗೋ, ಇಲಿನಾಯ್)</em>
</p>
<p>
<strong>ಹೀರೋ ಎಲ್ಲಿ?</strong>
</p>
<p></p>
<p>
<em>ಮಂಗಮಾಯವಾದ ಹೀರೋವನ್ನ ಹುಡುಕಲು (ಪ್ರೇಕ್ಷಕರನ್ನು ಬಿಟ್ಟು) ಎಲ್ಲರೂ ತೊಡಗಿದರು. ನಮ್ಮ ನಾಯಕಮಣಿ ಇದ್ದಿದ್ದಾದರೂ ಎಲ್ಲಿ?</em>
</p>
<p>ಆಗ ಕಾಲೇಜಿನಲ್ಲಿ ಓದುತ್ತಿದ್ದ ದಿನಗಳು. ನನಗೆ ಅಲ್ಪ-ಸ್ವಲ್ಪ ಸಂಗೀತ ಬರುತ್ತಿತ್ತು. ಬೆಂಗಳೂರಿನ ಕೆಲವು ಸಮಾರಂಭಗಳಲ್ಲಿ ಹಾಡುತ್ತಿದ್ದುದೂ ಉಂಟು. ಹೀಗೆ ಒಮ್ಮೆ ರವೀಂದ್ರಕಲಾಕ್ಷೇತ್ರದಲ್ಲಿ ನಡೆದ 'ಜಸ್ಮಾ ಒಡನ್' ನಾಟಕಕ್ಕೆ ನಾನೂ ಮತ್ತು ನನ್ನ ತಂಗಿ ಅಲ್ಲಲ್ಲಿ ಇದ್ದ ಕೆಲವು ಪದ್ಯಗಳನ್ನು ಹಾಡಬೇಕಾಗಿ ಬಂತು. ನಾಟಕ ಪ್ರಾರಂಭವಾಗಿ ಒಂದು ಕುತೂಹಲದ ಸನ್ನಿವೇಶದ ಸಮಯ, ಪ್ರೇಕ್ಷಕರಲ್ಲೂ ಕುತೂಹಲದ ವಾತಾವರಣ. ನಾಟಕದ ಹೀರೋ ನಾಟಕದಲ್ಲಿ ಕುಂಟ ಮತ್ತು ಎರಡೂ ಕೈ ಇಲ್ಲದವ.</p>
<p>ಸನ್ನಿವೇಶ: ಹೀರೋ ಸ್ಟೇಜಿನ ಮೇಲೆ ಕುಂಟುತ್ತಾ ಬರಬೇಕು. ಹೀರೋ ಬರುವಾಗ ನಮ್ಮ ಹಿನ್ನೆಲೆಗಾಯನ ಶುರುವಾಗಬೇಕು. ನಾವು ಹಾಡಲು ಸಿದ್ಧರಾಗಿದ್ದೆವು. ರಾಜ ಬಂದಾಯಿತು. ಹೀರೋ ಬರಲಿಲ್ಲ. ಹೀರೋ ಬಂದರಲ್ಲವೇ ನಮ್ಮ ಹಾಡು? ಎಲ್ಲಿ ಹೀರೋ? ಏನಾದ? - ಪ್ರಶ್ನೆಯಾಗಿಯೇ ಉಳಿಯಿತು. ರಾಜ ಸ್ಟೇಜಿನಮೇಲೆ ಕಣ್ಣುಕಣ್ಣು ಬಿಟ್ಟ. ಪರದೆಯ ಹಿಂದೆ ಗುಸುಗುಸು ಮಾತು. ಯಾರೋ 'ಹುಡುಕ್ರೋ ಹೀರೋನ' ಎಂದರು. ಪ್ರೇಕ್ಷಕರಿಗೆ ಇದಾವುದೂ ತಿಳಿಯಲಿಲ್ಲ. ಪಾಪ ಸ್ಟೇಜಿನ ಮೇಲಿದ್ದ ರಾಜನಿಗೆ ಏನೂ ಮಾಡಲು ತಿಳಿಯದೆ (ಆತನಿಗೆ ತಿಳಿಯಿತು, ಹೀರೋ<br /><em>ಅಮೆರಿಕನ್ನಡದ ಕತೆಗಳು/೨೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೯</em><br />ಮಂಗಮಾಯ ಅಂತ) ಇದ್ದಕ್ಕಿದ್ದಂತೆ ಜೋರಾಗಿ ಹಾಡಲು ಪ್ರಾರಂಭಿಸಿದ. ಸನ್ನಿವೇಶಕ್ಕೆ ಸಂಬಂಧವಿಲ್ಲದ್ದು. ನಾವಿಲ್ಲಿ ಕಣ್ಣುಕಣ್ಣು ಬಿಟ್ಟೆವು. ಆ ಹಾಡು ಮುಗಿಯುವುದರಲ್ಲಿ ಹೀರೋ ಬಂದ. ಎಲ್ಲರಿಗೂ ಹೋದ ಜೀವ ಬಂದಂತಾಯಿತು. ನಾಟಕ ಮುಗಿದಮೇಲೆ ನಿಜ ತಿಳಿಯಿತು.</p>
<p>ನಾಟಕದ ನಿರ್ದೇಶಕರು ಮತ್ತಿತರರು ಪರದೆಯ ಹಿಂದೆ ಹೀರೋನ ಹುಡುಕಲು ಓಡಾಡುತ್ತಿರುವಾಗ, ಮೂಲೆಯಲ್ಲಿದ್ದ ಕೆಲವು ಕುರ್ಚಿ ಮೇಜುಗಳ ಹಿಂದೆ ಏನೋ ಶಬ್ದ ಬಂದಂತಾಗಿ ನಿರ್ದೇಶಕರು ಬಗ್ಗಿ ನೋಡಿದರೆ, ಹೀರೋ ಕಡಲೆಕಾಯಿ ಸುಲಿದು ತಿನ್ನುತ್ತಿದ್ದುದನ್ನು ನೋಡಿ, ಆತನನ್ನು ಹಿಡಿದೆಳೆದು ಸ್ಟೇಜಿಗೆ ತಂದಿದ್ದರು. ಪುಣ್ಯಾತ್ಮನ ಬಾಯಿಯಲ್ಲಿ ಸ್ಟೇಜಿಗೆ ಬಂದಾಗಲೂ ಕಡಲೆಕಾಯಿ ಇದ್ದು ಮಾತಾಡುವಾಗ ನೆತ್ತಿಗೆ ಏರದಿದ್ದುದು ನಮ್ಮ ಸುದೈವ. ಹೀಗೆ ನಾಟಕ ಪೂರ್ತಿ ಮಾಡಿದ. ನಿಜ ಹೇಳಬೇಕೆಂದರೆ ಹಿಂದಿನ ರಾತ್ರಿಯಿಂದ ನಾಟಕದ ಭಯಕ್ಕೆ ಆತ ಏನೂ ತಿಂದಿರಲಿಲ್ಲವಂತೆ. ನಾಟಕದ ಮಧ್ಯೆ ಹಸಿವು ತಡೆಯಲಾರದೆ ಆತ ತನಗಿದ್ದ ಸ್ವಲ್ಪ ಸಮಯ ಈರೀತಿ ಉಪಯೋಗಿಸಿಕೊಂಡು ಎಲ್ಲರನ್ನೂ ಫಜೀತಿಗೆ ಇಟ್ಟ. ನಾವು ಸ್ಟೇಜಿನ ಮೇಲೆ ನಗಲು ಪ್ರಯತ್ನಿಸಿ, ತಡೆದುಕೊಂಡು, ಕೊನೆಗೆ ನಾಟಕ ಮುಗಿದ ಮೇಲೆ ಪೂರ್ತಿ ನಕ್ಕೆವು.</p>
<p>
<strong>
<em>-ಭಾರ್ಗವಿ ಸುಧಾ ಸಿಂಧು</em>
</strong>
<em>(ಮೋನಸಸ್, ವರ್ಜೀನಿಯ)</em>
</p>
<p>
<strong>ಯಾರಿಗಾಗಿ?</strong>
</p>
<p>ಕಪನೀಪತಿಯ ಮೂರನೆಯ ಮಗಳು ಕನಕಲಕ್ಷ್ಮಿಯ ಮದುವೆ ನಿಶ್ಚಯವಾದುದು ಆಶ್ಚರ್ಯಕರವಾದ ರೀತಿಯಲ್ಲಿ!</p>
<p>ಆರು ಜನ ಹೆಣ್ಣು ಮಕ್ಕಳನ್ನು ಪಡೆದು, ಇಬ್ಬರಿಗೆ ಹೇಗೋ ಮದುವೆ ಮಾಡಿ ಗೆದ್ದು, ಮೂರನೆಯ ಮಗಳಿಗೆ ವರ ಹುಡುಕುವುದರಲ್ಲಿ ಸೋತು ಸುಣ್ಣವಾಗಿದ್ದ ಕಪನೀಪತಿ.</p>
<p>"ಮಲ್ಲೇಶ್ವರದ ಗಣಪತಿ ದೇವಸ್ಥಾನದಲ್ಲಿ ವರಗಳ ಲಿಸ್ಟ್ ಇಟ್ಟಿರ್ತಾರೆ ಅಂತ ಕೇಳ್ದೆ. ನೀನ್ಯಾಕೆ ಅಲ್ಲಿ ವಿಚಾರಿಸಬಾರದು?" - ಗೆಳೆಯನೊಬ್ಬನ ಸಲಹೆ. ಸೂಕ್ತವೆನಿಸಿತು ಕಪಿನೀಪತಿಗೆ. ಮಾರನೆಯ ದಿನವೇ ಗಣಪತಿಯ ದೇವಸ್ಥಾನವನ್ನು ಪತ್ತೆ ಮಾಡಿದ. ಗೆಳೆಯನ ಮಾತು ನಿಜ. ಹುಡುಗನ ವಿದ್ಯಾರ್ಹತೆ, ಜಾತಿ, ಗೋತ್ರ, ವಿಳಾಸ ಮೊದಲಾದ ವಿವರಗಳನ್ನು ಒಳಗೊಂಡ ಪಟ್ಟಿ ದೊರಕಿತು. ಅದರಲ್ಲೆಲ್ಲ ಮುಖ್ಯವಾಗಿ ಕಪನೀಪತಿಯ ಗಮನ ಸೆಳೆದದ್ದು ತಿಪಟೂರಿನಲ್ಲಿರುವ ವರನ ವಿಚಾರ.</p>
<p>ಹುಡುಗನಿಗೆ ತಂದೆಯಿಲ್ಲ, ತಾಯಿ ಇದ್ದಾರೆ. ತಿಪಟೂರಿನಲ್ಲಿ ವಾಸ. ಹುಡುಗ ಡಬ್ಬಲ್ ಗ್ರಾಜುಯೇಟು. ಜಾತಿ, ಗೋತ್ರಗಳೆಲ್ಲ ಕಪನೀಪತಿಗೆ ಸಮರ್ಪಕ.</p>
<p>ತಿಪಟೂರಿಗೆ ಕಾಗದ ಬರೆದು, ಜೊತೆಗೆ ಮಗಳ ಜಾತಕದ ಕಾಪಿಯೊಂದನ್ನು ಕಳುಹಿಸಿದ. ಎಂಟೇ ದಿನಗಳಲ್ಲಿ ಹುಡುಗನ ತಾಯಿಯಿಂದ ಉತ್ತರ ಬಂತು: 'ಜಾತಕ ಪ್ರಶಸ್ತವಾಗಿ ಕೂಡಿದೆ, ನಿಮ್ಮ ಮಗಳೊಡನೆ ತಿಪಟೂರಿಗೆ ಬರಲು ಸಾಧ್ಯವೇ?' ಎಂದು.</p>
<p>ಅತ್ಯಂತ ನಯವಿನಯಗಳಿಂದ ಕೂಡಿದ ಕಾಗದ. ಕಾಗದಕ್ಕೆ ಕೂಡಲೇ ಉತ್ತರಿಸಿದ ಕಪನೀಪತಿ, ಬುಧವಾರದ ದಿನ ಹೆಂಡತಿ, ಮಗಳೊಡನೆ ತಿಪಟೂರಿನ ಬಸ್ಸನ್ನೇರಿದ.</p>
<p>ತಿಪಟೂರು ಅತ್ಯಂತ ಚಿಕ್ಕ ಊರು. ನಗರ ವಾಸದ ಬೆಡಗು, ಆಡಂಬರಗಳಿಲ್ಲ. ಹಳ್ಳಿಯ ವಾತಾವರಣ. ಬಸ್ ನಿಲ್ದಾಣಕ್ಕೆ ಹುಡುಗನ ತಾಯಿಯೇ ಬಂದುಬಿಟ್ಟಿದ್ದರು! ಸಂತೋಷ, ಸಂಭ್ರಮಗಳಿಂದ ಕಪನೀಪತಿಯ ಸಂಸಾರವನ್ನು ಸ್ವಾಗತಿಸಿದರು.</p>
<p>"ಪ್ರಯಾಣ ಸುಖಕರವಾಗಿತ್ತೇ?" ಎಂದು ಆತ್ಮೀಯವಾಗಿ ವಿಚಾರಿಸಿ, "ಬನ್ನಿ, ನಡ್ಕೊಂಡೆ ಹೋದ್ರಾಯ್ತು. ನಮ್ಮನೆ ದೂರವೇನಿಲ್ಲ. ಇಲ್ಲಿಂದ ಐದು ನಿಮಿಷದ ನಡಿಗೆ" ಎಂದರು. ಎಲ್ಲರೂ ಮನೆಯ ಕಡೆಗೆ ಹೆಜ್ಜೆ ಹಾಕಿದರು.</p>
<p>"ನೀವ್ಯಾಕ ತೊಂದರೆತೊಗೊಂಡ್ರಿ? ಹೇಗಿದ್ರೂ ನಿಮ್ಮ ವಿಳಾಸ ಇತ್ತು, ಮನೆ ಪತ್ತೆ ಮಾಡ್ಕೊಂಡು ಬರ್ತಿದ್ವು." - ಕಪನೀಪತಿ ಸಂಕೋಚ ವ್ಯಕ್ತಪಡಿಸಿದ.</p>
<p>"ನೀವಿದೇ ಮೊದಲ್ನೇ ಸಲ ನಮ್ಮೂರಿಗೆ ಬರ್ತಾ ಇರೋದು. ಹೆಣ್ಣು ಮಗೂನ ಕರ್ಕೊಂಡು ಬಂದಿದೀರಿ. ಈ ಬಿಸಿಲ್ನಲ್ಲಿ ಮನೆ ಹುಡುಕ್ತಾ ಪೇಚಾಡೋದ್ಯಾಕೆ ಅಂತ ನಾನೇ ಬಂದ್ಬಿಟ್ಟೆ. ಹೆಣ್ಣು ಮಕ್ಕಳಿಗೆ ಸುಮ್ನೆ ತೊಂದ್ರೆ ಕೊಡೋದು ನಂಗಿಷ್ಟವಿಲ್ಲ."</p>
<p>ಕಪನೀಪತಿಯ ಹೆಂಡತಿ ಬಾಗೀರಥಿ ಬಾಯಿ ತೆರೆದಳು.</p>
<p>"ಎಂಥಾ ಒಳ್ಳೆ ಹೃದಯಾನಮ್ಮ ನಿಮ್ದು! ನಿಮ್ಮನೆ ಸೇರೋದಕ್ಕೆ ನಮ್ಮ ಕನಕ ಪುಣ್ಯ ಮಾಡಿರ್ಬೇಕು"</p>
<p>ಸ್ಥೂಲದೇಹದ ಆಕೆ ಉರಿಬಿಸಿಲಿನಲ್ಲಿ ನಾಲ್ಕು ಹೆಜ್ಜೆ ಇಡುವಷ್ಟರಲ್ಲಿ ಆಯಾಸದಿಂದ ಮೇಲುಸಿರು ಬಿಡುತ್ತಿದ್ದರು.</p>
<p>"ಬಿಸಲ್ನಲ್ಲಿ ನಿಮ್ಮನ್ನು ನಡೆಸಿಬಿಟ್ಟೆ. ಆಯಾಸವಾಯ್ತೇನೋ" - ಉಪಚರಿಸಿದರು ಸುಮಿತ್ರಮ್ಮ.</p>
<p>ಎರಡು ನಿಮಿಷಗಳಲ್ಲಿ ಮನೆ ತಲುಪಿದ್ದಾಯಿತು. ಆಧುನಿಕತೆಯ ಸುಳಿವಿಲ್ಲದ ಮನೆ ಸುಮಿತ್ರಮ್ಮನದು. ಹಳೆಯ ಕಾಲದ ನಾಡಹೆಂಚಿನ ಮನೆ. ಮುಂದಿನ ವಿಸ್ತಾರವಾದ ಅಂಗಳದಲ್ಲಿ ಹೂಗಿಡಗಳು.</p>
<p><em>ಅಮೆರಿಕನ್ನಡದ ಕತೆಗಳು/೩೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೧</em><br />ಹಜಾರದಲ್ಲಿ ದೊಡ್ಡ ಚಾಪೆ ಹಾಸಿ ಅತಿಥಿಗಳನ್ನು ಕೂರಿಸಿದರು ಸುಮಿತ್ರಮ್ಮ. ಇದ್ದ ಎರಡು ಮರದ ಕುರ್ಚಿಗಳಲ್ಲಿ ಕಪನೀಪತಿ ಒಂದರಲ್ಲಿ ಕುಳಿತ. ಸುಮಿತ್ರಮ್ಮನ ನಾಲ್ಕು ಹೆಣ್ಣು ಮಕ್ಕಳು ಕನಕಲಕ್ಷ್ಮಿಯ ಸುತ್ತ ನೆರೆದು ಮಾತನಾಡಿಸಿದರು.</p>
<p>"ಮಾತು ಆಮೇಲೆ ಆಡಿದ್ರಾಯ್ತು. ಬಿಸಿಲ್ನಲ್ಲಿ ಬಂದಿದೀರಿ, ತಂಪಾಗಿ ಎಳ್ನೀರು ಕುಡೀರಿ." ಸುಮಿತ್ರಮ್ಮ ಎಲ್ಲರಿಗೂ ಎಳನೀರು ಒಡೆದು ತಂದರು.</p>
<p>ಎಲ್ಲಿಗೋ ಹೋಗಿದ್ದ ಹುಡುಗನೂ ಮನೆಗೆ ಬಂದ. ಕುರ್ಚಿಯಲ್ಲಿ ಕುಳಿತ.</p>
<p>ಲಕ್ಷಣವಾದ ಹುಡುಗ. ಎಂ.ಎ. ಪ್ಯಾಸು ಮಾಡಿದ್ದಾನೆ. ಕಥೆ, ಕವನ ಇತ್ಯಾದಿಗಳನ್ನು ಬರೆಯುತ್ತಿರುತ್ತಾನೆ. ತಾಯಿಯಂತೆಯೇ ವಿನಯದಿಂದ ಕೂಡಿದ ನಡವಳಿಕೆ. ಆದರೆ ವಾಚಾಳಿಯಲ್ಲ.</p>
<p>ಸುಮಿತ್ರಮ್ಮ ಅರಳು ಹುರಿದಂತೆ ಒಂದೇ ಸಮನೆ ಮಾತನಾಡಿದರು. ಔತಣದ ಅಡಿಗೆ ಮಾಡಿಟ್ಟು ಬಾಯಿತುಂಬ ಉಪಚರಿಸಿ ಬಡಿಸಿದರು. ರಾಜೋಪಚಾರ ನಡೆಯಿತು ಸುಮಿತ್ರಮ್ಮನ ಮನೆಯಲ್ಲಿ.</p>
<p>ಭಾಗೀರಥಿಗೆ ಗಂಡಿನ ಮನೆಯವರ ಈ ಪರಿ ಹೊಸತು. ಬಿಂಕ, ಬಿಗುಮಾನ, ಗಂಡಿನವರೆಂಬ ಹೆಮ್ಮೆಯಿಂದ ಕೂಡಿದ ಸಂಸಾರಗಳನ್ನೇ ಕಂಡಿದ್ದ ಆಕೆಗೆ ಸುಮಿತ್ರಮ್ಮನ ಸಹೃದಯವನ್ನು ಕಂಡು ಬಾಯೇ ಕಟ್ಟಿಹೋಯಿತು.</p>
<p>ಕನಕಲಕ್ಷ್ಮಿಯ ಸಮೀಪದಲ್ಲಿ ಕುಳಿತು ತಲೆಸವರಿ ಸುಮಿತ್ರಮ್ಮ ಮಾತನಾಡಿಸಿದರು.</p>
<p>"ನಿನ್ನ ಹೆಸರೇನಮ್ಮ?"</p>
<p>"ಕನಕಲಕ್ಷ್ಮಿ"</p>
<p>"ಹೆಸರಿಗೆ ತಕ್ಕ ಹಾಗೆ ಲಕ್ಷ್ಮಿ ಹಾಗಿದ್ದೀಯ. ಕೆಲಸ ಮಾಡ್ತಿದೀಯೇನು?"</p>
<p>"ಹೂಂ, ಬ್ಯಾಂಕಿನಲ್ಲಿ ಕೆಲಸ ಮಾಡ್ತಿದೀನಿ."</p>
<p>ಕಪನೀಪತಿ ನಡುವೆ ಬಾಯಿ ಹಾಕಿದ -</p>
<p>"ನಿಮಗಿಷ್ಟವಿಲ್ಲ ಅಂದ್ರೆ ಮದುವೆ ಆದಮೇಲೆ ಕೆಲಸ ಬಿಟ್ಟು ಬಿಡ್ತಾಳೆ. ನಮಗೆ ಅದೇನು ಮುಖ್ಯವಲ್ಲ."</p>
<p>"ಛೆ... ಛೆ... ಬೇಡಿ.. ಕೆಲಸ ಬಿಡೋದ್ಯಾಕೆ? ಚಿಕ್ಕ ವಯಸ್ಸು. ಹೊರಗಡೆ ಹೋಗ್ಬೇಕು, ಸಂಪಾದ್ನೆ ಮಡ್ಬೇಕು ಅಂತ ಆಸೆ ಇರುತ್ತೆ. ಮುದುಕಿ ಹಾಗೆ ಮನೇಲಿ ಕೂತ್ರೆ ಅವಳಿಗೂ ಬೇಜಾರು. ಮನೆ ಕೆಲಸ ನಿಭಾಯಿಸೋದಕ್ಕೆ ನಾನಿದ್ದೀನಲ್ಲ. ನಮ್ಮನೆ ಸೊಸೆ ನನ್ನ ಮಗಳ ಹಾಗೆ ಇದ್ರೆ ಸಾಕು. ನಾನಿನ್ನೇನೂ ಕೇಳೊಲ್ಲ."</p>
<p>"ತುಂಬಿದ ಕೊಡ ತುಳುಕೊಲ್ಲ ಅಂತಾರಲ್ಲ ಹಾಗೆ, ನಿಮ್ಮ ವ್ಯಕ್ತಿತ್ವಕ್ಕೆ ತಕ್ಕ ಮಾತು" ಮನಸಾರೆ ಮೆಚ್ಚಿ ನುಡಿದ ಕಪನೀಪತಿ.</p>
<p>ಕನಕಲಕ್ಷ್ಮಿಯನ್ನು ಅವರು ಒಪ್ಪಿರುವ ವಿಚಾರ ಒಂದೆರಡು ದಿನಗಳಲ್ಲಿ ತಿಳಿಯಿತು. ವರದಕ್ಷಿಣೆ ವರೋಪಚಾರ ಒಂದೂ ಬೇಕಿಲ್ಲ ಗಂಡಿನವರಿಗೆ. ಏನು ಕೇಳಿದರೂ 'ನಿಮಗೆ ಹೇಗೆ ಅನುಕೂಲವೋ ಹಾಗೆ' ಎನ್ನುತ್ತಾರೆ ಬೀಗಿತ್ತಿ. ಅವರದ್ದು ಒಂದೇ ಷರತ್ತು:</p>
<p>"ಮದುವೆ ಎಂಟು-ಹತ್ತು ದಿನಗಳಲ್ಲಿ ನಡೆಸಿಕೊಡಬೇಕು. ಆಮೇಲೆ ನಮ್ಮ ಹುಡುಗನಿಗೆ ಬಿಡುವೇ ಇಲ್ಲ." ಆಲೋಚಿಸಬೇಕಾದ ವಿಚಾರವೆಂದರೆ ಹುಡುಗನಿಗೆ ತಂದೆಯಿಲ್ಲ. ನಾಲ್ಕು ಜನ ಹೆಣ್ಣು ಮಕ್ಕಳ ಮದುವೆಯ ಜವಾಬ್ದಾರಿ ಅವನ ಮೇಲಿದೆ.</p>
<p>"ಪರವಾಗಿಲ್ಲ. ಏನ್ಮಾಡೋದು. ಅದೆಲ್ಲ ನೋಡೋಕ್ಕಾಗುತ್ಯೇ? ನಮ್ಮನೇಲೂ ಹೆಣ್ಮಕ್ಕಳಿಲ್ವೇ? ಹೆಣ್ಣು ಮಕ್ಕಳಿಲ್ಲದ ಮನೆ ಯಾವುದು?" ಎಂದಳು ಭಾಗೀರಥಿ.</p>
<p>ಕನಕಲಕ್ಷ್ಮಿಯ ಮದುವೆ ನಿಶ್ಚಯವಾಯಿತು.</p>
<p>ಸ್ವರ್ಗ ಮೂರೇ ಗೇಣು ಉಳಿಯಿತು ದಂಪತಿಗಳಿಗೆ. ನೆಂಟರಿಷ್ಟರು, ಸ್ನೇಹಿತರ ಎದುರಿಗೆ ಹೊಗಳಿದ್ದೂ ಹೊಗಳೀದ್ದೇ.</p>
<p>"ಹುಡುಗ ಡಬ್ಬಲ್ ಗಾಜುಯೇಟು, ಸಾಹಿತಿ ಕೂಡ; ತುಂಬಾ ಒಳ್ಳೆಯ ಜನ."</p>
<p>ಕಪನೀಪತಿಯ ಸ್ನೇಹಿತ ಮೂರ್ತಿ ಈ ಎಲ್ಲ ಹೊಗಳಿಕೆ ಮುಗಿದ ನಂತರ,</p>
<p>"ಯಾವ ಕೆಲಸದಲ್ಲಿದ್ದಾರೆ ಹುಡುಗ?"</p>
<p>ಎಂದು ಕೇಳಿದಾಗ ಒಂದು ಕ್ಷಣ ತಬ್ಬಿಬ್ಬಾಯಿತು. ಕುಲ, ಗೋತ್ರ, ಜಾತಕ, ನಕ್ಷತ್ರ, ವಿದ್ಯೆ ಎಲ್ಲ ವಿಚಾರಿಸಿದ್ದಾಯಿತು. ಮುಖ್ಯವಾಗಿ ಏನು ಕೆಲಸ ಎಂದೇ ಕೇಳಿಲ್ಲ!</p>
<p>"ಅದನ್ನ ಮೊದಲು ಮುಖ್ಯವಾಗಿ ಕೇಳ್ಬೇಕಾಗಿತ್ತು ಕಣಯ್ಯ" ಎಂದ ಮೂರ್ತಿ.</p>
<p>ಮಾರನೆಯ ದಿನವೇ ತಿಪಟೂರಿಗೆ ಹೋದ ಕಪನೀಪತಿ. ಹುಡುಗ ಮನೆಯಲ್ಲಿರಲಿಲ್ಲ. ಸುಮಿತ್ರಮ್ಮನ ರಾಜೋಪಚಾರ, ಬಿಡುವಿಲ್ಲದ ಮಾತು ನಡದೇ ಇತ್ತು. ಮುಖ್ಯ ವಿಷಯವನ್ನು ವಿಚಾರಿಸಲು ಅವಕಾಶವೇ ದೊರೆಯದಾಯಿತು ಕಪನೀಪತಿಗೆ. ಅಲ್ಲದೆ, ಮದುವೆ ನಿಶ್ಚಯವಾದ ಮೇಲೆ ಅಳಿಯನ ಕೆಲಸದ ಬಗ್ಗೆ ಕೇಳುವುದೇ? ಎಂಬ ಹಿಂಜರಿಕೆ. ಒಂದು ವೇಳೆ ಆ ಪ್ರಶ್ನೆಯೇ ಗಂಡಿನವರ ಕೋಪಕ್ಕೆ ಕಾರಣವಾಗಿ ಮದುವೆ ನಿಂತರೆ? ಎಂಬ ಆತಂಕ. ಹುಡುಗ ಮನೆಯಲ್ಲಿಲ್ಲ. ಹೆಂಗಸನ್ನು ನಾನು ಕೇಳುವುದೇ ಎಂಬ ಅನುಮಾನ. ಆದರೂ ಒಂದೆರಡು ಸುತ್ತು ಬಳಸಿನ ಪ್ರಶ್ನೆ ಕೇಳಿದ.</p>
<p>"ಯಾವ ಡಿಪಾರ್ಟ್‍ಮೆಂಟ್ ನಿಮ್ಮ ಮಗಂದು?"</p>
<p>"ಕನ್ನಡ" ಎಂದ ಆಕೆ, ಅವನು ಕನ್ನಡ ಎಂ.ಎ. ಮಾಡಿದ ವಿಚಾರದ ಬಗ್ಗೆ ಒಂದು ಗಂಟೆ ಕಾಲ ವಿವರಿಸಿದರು.</p>
<p>"ದಿನಕ್ಕೆ ಎಷ್ಟು ಗಂಟೆ ಕಾಲ ಕೆಲಸ ಮಾಡ್ತಾರೆ?"</p>
<p><em>ಅಮೆರಿಕನ್ನಡದ ಕತೆಗಳು/೩೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೩</em><br />"ಅಯ್ಯೋ ಅವನಿಗೆ ಕೆಲಸ ಮಾಡೋದು ಅಂದ್ರೆ ಬಹಳ ಇಷ್ಟ. ಯಾವಾಗ್ಲೂ ಅದರ ಮೇಲೇ ಗಮನ. ಸೋಮಾರಿಯಲ್ಲ."</p>
<p>ಮತ್ತೆ ಕಪನೀಪತಿಗೆ ತಲೆ ಚಿಟ್ಟು ಹಿಡಿಯುವಷ್ಟು ಮಾತಾಡಿದರು ಆಕೆ. ಮಾತು ಕೇಳಿ ಕೇಳಿ ಸಾಕಾಗಿ ಹಿಂತಿರುಗಿದ ಕಪನೀಪತಿ.</p>
<p>"ಅಲ್ಲ, ನೇರವಾಗಿ ಏನು ಕೆಲಸ? ಎಲ್ಲಿ ಕೆಲಸ ಮಾಡ್ತಾರೆ? ಅಂತ ಕೇಳೋದು ಬಿಟ್ಟು ಹಾಗೇ ವಾಪಸ್ ಬಂದ್ರಲ್ಲ" ಎಂದು ಕೋಪಿಸಿಕೊಂಡ ಭಾಗೀರಥಿ</p>
<p>"ನಾಳೆ ದಿವಸ ನಾವಿಬ್ರೂ ಹೋಗೋಣ. ನಾನು ನೇರವಾಗಿ ಕೇಳ್ತೀನಿ" ಎಂದಳು</p>
<p>"ಮತ್ತೆ ನಾಳೇನೂ ಹೋಗೋದೇನೇ?"</p>
<p>"ಇನ್ನೆನ್ಮಾಡೋದು? ಮದುವೆ ಹತ್ತಿರವಾಗ್ತಾ ಇದೆ"</p>
<p>ದಂಪತಿಗಳಿಬ್ಬರೂ ಬಂದ್ರು ತಿಪಟೂರಿಗೆ. ಸುಮಿತ್ರಮ್ಮನ ನಡವಳಿಕೆ ಎಂದೂ ಒಂದೇ.</p>
<p>ಭಾಗೀರತಿ ಸುಮ್ಮನಿರಲಿಲ್ಲ. ಸಮಯ ನೋಡಿ ಕೇಳಿಯೇಬಿಟ್ಟಳು.</p>
<p>"ನಿಮ್ಮ ಹುಡುಗ ಎಲ್ಲಿ ಕೆಲಸದಲ್ಲಿದ್ದಾರೆ?"</p>
<p>"ಮನೇಲೇ ಮಾಡ್ತಾನೆ" ಎಂದರಾಕೆ.</p>
<p>"ಮನೇಲಿ ಕೂತ್ಕೊಂಡು ಮಾಡೋ ಅಂಥ ಕೆಲಸ! ಏನದು?"</p>
<p>"ನಾನವತ್ತೇ ಹೇಳಿದ್ನಲ್ಲ, ಕಥೆ.. ಕವನ.. ಎಲ್ಲ ಬರೀತಾನೆ ಅಂತ. ನಿಮ್ಮ ಹುಡುಗಿ ಕೈ ಹಿಡಿದ ವೇಳೆ ಒಳ್ಳೇದಾಗಿ, ಅವಳ ಅದೃಷ್ಟದಿಂದ ಮುಂದಕ್ಕೆ ಬರ್ತಾನೆ ಅನ್ನೋ ನಂಬಿಕೆ ನನಗಿದೆ. ಅವನು..."</p>
<p>ಸುಮಿತ್ರಮ್ಮ ಮಾತನ್ನು ಮುಂದುವರಿಸಲು ಅವಕಾಶ ಕೊಡದೇ ಭಾಗೀರಥಿ,</p>
<p>"ಅದಲ್ಲದೆ ಬೇರೆ ಎಲ್ಲೂ ಕೆಲಸದಲ್ಲಿಲ್ವೇ?" ಎಂದಾಗ ಸುಮಿತ್ರಮ್ಮ ಹೇಳಿದರು.</p>
<p>"ನೋಡಿ, ಮದುವೆ ನಿಶ್ಚಯವಾದ ಮೇಲೆ ನಾವಿಬ್ರೂ ಒಂದೇ ಮನೆಯವರ ಹಾಗಾದೆವು. ನಿಮ್ಮ ಹತ್ರ ಮುಚ್ಚು ಮರೆಯೇನು? ನಮ್ಮ ಹುಡುಗ ವಿದ್ಯಾವಂತ. ಕೆಲಸಕ್ಕೂ ಎಲ್ಲೆಲ್ಲೂ ಪ್ರಯತ್ನಿಸಿದ್ದಾನೆ. ಇನ್ನೂ ಸಿಕ್ಕಿಲ್ಲ. ಅದ್ಯಾವ ದೊಡ್ಡ ವಿಷಯ ಬಿಡಿ. ಇವತ್ತಲ್ಲ ನಾಳೆ ಸಿಗುತ್ತೆ. ನಿಮ್ಮ ಮಗಳೇ ಸಂಪಾದ್ನೆ ಮಾಡ್ತಾಳಲ್ಲ. ಇನ್ನೇನು ಯೋಚ್ನೆ? ಮದುವೆ ಆದ ಮೇಲೆ ನೀವು ಅಳಿಯನಿಗೂ ಒಂದು ಕೆಲಸ ಕೊಡಿಸೇ ಕೊಡಿಸ್ತೀರಿ. ಯಾರಿಗೋಸ್ಕರ? ನಿಮ್ಮ ಮಗಳ ಸುಖಕ್ಕೆ ತಾನೇ ಎಲ್ಲಾ ಮಾಡೋದು?"</p>
<p>ದಂಗು ಬಡಿದು ಹೋದ ಕಪನೀಪತಿ! ತನ್ನ ಮನೆಯಲ್ಲೇ ಇಬ್ಬರು ಗಂಡು ಮಕ್ಕಳು ನಿರುದ್ಯೋಗಿಗಳಾಗಿ ಕುಳಿತಿರುವಾಗ ಅಳಿಯನಿಗೆ ಕೆಲಸ ಕೊಡಿಸು ಎನ್ನುತ್ತಿದ್ದಾರೆ ಆಕೆ!</p>
<p>ಭಾಗೀರಥಿಗೆ ಕೋಪ ಉಕ್ಕೇರಿತು.</p>
<p>"ನೀವು ಮೊದಲೇ ಈ ವಿಚಾರ ನಮಗ್ಯಾಕೆ ಹೇಳಲಿಲ್ಲ?"</p>
<p>ಸುಮಿತ್ರಮ್ಮ ತಣ್ಣಗೆ ನಗುನಗುತ್ತ ಹೇಳಿದರು -</p>
<p>"ನೀವು ಕೇಳಲಿಲ್ಲವಲ್ಲಾ. ಇವತ್ತು ಕೇಳಿದ್ರಿ ಇವತ್ತು ಹೇಳ್ದೆ. ಅವತ್ತೇ ಕೇಳಿದ್ರೆ ಅವತ್ತೇ ಹೇಳ್ತಿದ್ದೆ."</p>
<p>'ಬಂದ ದಾರಿಗೆ ಸುಂಕವಿಲ್ಲ' ಎಂಬಂತೆ ಹಿಂತಿರುಗಿದರು ದಂಪತಿಗಳು.</p>
<p>
<strong>
<em>-ಎಂ.ಆರ್. ಜಯಶ್ರೀ</em>
</strong>
<em>(ಕೆಂಟ್, ವಾಷಿಂಗ್ಟನ್)</em>
</p>
<p>
<strong>ಬೊಂಬೆಯಾಟ</strong>
</p>
<p>
<em>ಸ್ವಾತಿಗೆ ಅರ್ಥ ಆಗಲಿಲ್ಲ. ಆದರೆ ಬೊಂಬೆ ಮಾತ್ರ ತನಗೆ ಎಲ್ಲವೂ ಅರ್ಥ ಆದಂತೆ ಮುಗುಳ್ನಗೆ ನಗುತ್ತಿತ್ತು.</em>
</p>
<p>ಮಂಗಳ ಕಷ್ಟಪಟ್ಟು ದೊಡ್ಡ ಪೆಟ್ಟಿಗೆಯೊಂದನ್ನು ಅಟ್ಟದ ಮೇಲಿಂದ ಕೆಳಗಿಳಿಸಿದಳು. ಅದರ ಮೇಲೆ ಬೇಕಾದಷ್ಟು ಧೂಳು ಕುಳಿತಿತ್ತು. ಎಷ್ಟೋ ದಿನಗಳಿಂದ ತೆಗೆದೇ ಇರದ ಪೆಟ್ಟಿಗೆಯ ಬಾಗಿಲನ್ನು ಮೆಲ್ಲಗೆ ತೆಗೆದಳು. ಅದರ ಒಳಗೆ ಸಣ್ಣಪುಟ್ಟ ಸಾಮಾನುಗಳು ಬರೀ ಆಟದ ಸಾಮಾನುಗಳು. ನವಿಲು, ಕಾರು, ಸ್ಕೂಟರ್, ಕುದುರೆ, ಪುಟ್ಟ ತಟ್ಟೆ ಲೋಟಗಳು ಇನ್ನೂ ಏನೇನೋ. ಎಲ್ಲ ತೆಗೆದು ಕಡೆಯಲ್ಲಿ ಸಿಕ್ಕ ಬೊಂಬೆಯೊಂದನ್ನು ಕೈಗೆ ತೆಗೆದುಕೊಂಡಳು. ತನಗೆ ತಾನೇ ನಕ್ಕಳು ಮಂಗಳ. ಆ ಬೊಂಬೆ ತುಂಬ ಹಳೆಯದು. ಅದು ಹಾಕಿಕೊಂಡಿದ್ದ ಕಪ್ಪು ಬಣ್ಣದ ಫ್ರಾಕ್ ಅಲ್ಲಲ್ಲಿ ಹರಿದು ಹೋಗಿತ್ತು. ಎರಡೂ ಕೆನ್ನೆಗಳ ಬಣ್ಣ ಮಾಸಲಾಗಿತ್ತು. ಹಣೆಯ ಮೇಲೆ ಒಂದು ಇಂಚಿನಷ್ಟು ಬಣ್ಣ ಕಿತ್ತು ಹೋಗಿತ್ತು. ಆದರೂ ಮುದ್ದಾಗಿ ನಗುತ್ತಿತ್ತು ಆ ಬೊಂಬೆ. ಅವಳ ಮಗಳ ಮುದ್ದಿನ ಬೊಂಬೆ. ಆ ಬೊಂಬೆಗೆ ಏನಿಲ್ಲ ಅಂದ್ರೂ ೨೪-೨೫ ವರ್ಷ. ಸುಮಾರು ಇಪ್ಪತ್ತು ವರ್ಷದಿಂದ ಧೂಳು ಹಿಡಿದು ಪೆಟ್ಟಿಗೆಯಲ್ಲೇ ಕುಳಿತು ಈಗ ಈಚೆಗೆ ಬಂದಿದೆ.</p>
<p>ಬೇಗ ಬೇಗ ಆಟದ ಸಾಮಾನುಗಳನ್ನು ಪೆಟ್ಟಿಗೆಗೆ ಹಾಕಿ, ಅಟ್ಟದ ಮೇಲಿಟ್ಟು, ಆ ಬೊಂಬೆಯನ್ನು ಮಾತ್ರ ಕೆಳಗೆ ತಂದಳು. ಇನ್ನೇನು ವಿಮಾನ ನಿಲ್ದಾಣಕ್ಕೆ ಹೊರಡುವ ಹೊತ್ತಾಯಿತು. ಇವತ್ತು ಅವಳ ಮಗಳು, ಅಳಿಯ ಮತ್ತು ಮೊಮ್ಮಗಳು ಅಮೇರಿಕಾದಿಂದ ಬರ್ತಾರೆ. ಅವರನ್ನು ಮನೆಗೆ ಕರ್ಕೊಂಡು ಬರಬೇಕು. ಬೇಗ ಬೇಗ ಸಿದ್ಧಳಾಗಿ, ಗಂಡನ ಜೊತೆಯಲ್ಲಿ ಕಾರಿನಲ್ಲಿ ಕುಳಿತು ಹೊರಟಳು. ಅವಳ ಕೈ ಚೀಲದಿಂದ ಬೊಂಬೆ ಇಣುಕುತ್ತಿತ್ತು. ಈಗ ಅದರ ಮೇಲೆ ಒಂದು ಚೂರೂ ಧೂಳಿರಲಿಲ್ಲ. ಆದರೂ ಅದೇ ಹರಕು ಬಟ್ಟೆ, ಮುರುಕು ಹಣೆ ಮತ್ತು ಮುದ್ದಾದ<br /><em>ಅಮೆರಿಕನ್ನಡದ ಕತೆಗಳು/೩೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೫</em><br />ಮುಗುಳ್ನಗೆ. ಶಾಲಿನಿ, ಅವಳ ಗಂಡ ಶ್ಯಾಮ್ ಮತ್ತು ನಾಲ್ಕು ವರ್ಷದ ಸ್ವಾತಿ ವಿಮಾನದಿಂದ ಇಳಿದರು. ಸ್ವಾತಿ ನಾಚಿಕೆಯಿಂದ ಶಾಲಿನಿಯ ಹಿಂದೆಯೇ ಬರುತ್ತಿದ್ದಳು. ಅವಳು ತಾತ, ಅಜ್ಜಿ ಯಾರನ್ನೂ ನೋಡೇ ಇರಲಿಲ್ಲ. ಆದರೆ ಅವರೆಲ್ಲರ ವಿಷಯವನ್ನು ಶಾಲಿನಿ ತುಂಬಾ ಹೇಳಿದ್ದಳು. ಸ್ವಾತಿಗೆ ಅವರಮ್ಮ ಹೇಳಿದ ಕಥೆಗಳೆಲ್ಲ ಕೇಳಿದ ಮೇಲೆ ಭಾರತಕ್ಕೆ ಬರಬೇಕು, ಅಲ್ಲಿರುವ ತಾತ, ಅಜ್ಜಿ ಎಲ್ಲರನ್ನೂ ನೋಡಬೇಕು, ಅವರ ಜೊತೆ ಮಾತಾಡಬೇಕು. ಅಲ್ಲಿಯ ವಿಷಯವೆಲ್ಲ ತಿಳಿದುಕೊಳ್ಳಬೇಕು ಅಂತ ತುಂಬ ಕುತೂಹಲ. ವಿಮಾನದಲ್ಲಿ ಬರೀ ಅವರ ವಿಷಯವನ್ನೇ ಹೇಳ್ತಾ ಬಂದಿದ್ದಳು. ಆದರೆ ಈಗ ಇಲ್ಲಿಗೆ ಬಂದಮೇಲೆ ಏನೋ ಒಂದು ತರಹ ಸಂಕೋಚ, ನಾಚಿಕೆ. ಅಮ್ಮನ ಸೀರೆಯ ಸೆರಗಿನ ಮರೆಯಲ್ಲೇ ನಿಂತಿದ್ದಳು. ಅವಳ ಅಜ್ಜಿ ಕನ್ನಡದಲ್ಲಿ ಏನೋ ಬೇಗ ಬೇಗ ಹೇಳ್ತಾ ಇದ್ದಾರೆ. ಅದರಲ್ಲಿ ಅರ್ಧ ಸ್ವಾತಿಗೆ ಅರ್ಥ ಆಗಲಿಲ್ಲ!</p>
<p>"ಸ್ವಾತಿ, ಬಾ ಮರಿ, ಏನು ಅಲ್ಲೇ ನಿಂತುಬಿಟ್ಟಿದ್ದೀಯಲ್ಲ. ಬಾಮ್ಮ ಇಲ್ಲಿ."</p>
<p>"ಸ್ವಾತಿ, ನಾನು ಯಾರು ಗೊತ್ತಾಯ್ತ? ನಿಮ್ಮ ತಾತ ಕಣೇ ಬಾರೆ ಇಲ್ಲಿ."</p>
<p>"ಇಲ್ಲ ಅಣ್ಣ ಅವಳಿಗೆ ಅಷ್ಟೊಂದು ಕನ್ನಡ ಬರಲ್ಲ. ನಿಧಾನವಾಗಿ ಮನೇಗೆ ಬರ್ತಾಳೆ ಬಿಡಿ" ಎಂದಳು ಶಾಲಿನಿ.</p>
<p>ಸ್ವಾತಿಯ ಕಣ್ಣು ಅಜ್ಜಿಯ ಚೀಲದಲ್ಲಿದ್ದ ಬೊಂಬೆಯ ಮೇಲೆ ಬಿತ್ತು. ವಾಹ್: ಎಷ್ಟು ಮುದ್ದಾಗಿದೆ! ಹಳೆಯ ಬೊಂಬೆ... ಅಜ್ಜಿ ಯಾಕೆ ಇದನ್ನು ಇಟ್ಕೊಂಡಿದಾರೆ? ದೊಡ್ಡೋರು ಯಾರಾದ್ರೂ ಬೊಂಬೆ ಇಟ್ಕೊಂಡು ಆಟ ಆಡ್ತಾರಾ? ಸ್ವಾತಿ ಅಜ್ಜಿಯ ಮುಖವನ್ನೊಮ್ಮೆ ನೋಡಿದಳು. ಮಾತಿನ ಗಲಾಟೆಯಲ್ಲಿ ಮಂಗಳಂಗೆ ಬೊಂಬೆಯ ವಿಚಾರ ಮರೆತು ಹೋಗಿತ್ತು. ಮಂಗಳ, ಶಾಲಿನಿ ಇನ್ನು ಏನೋ ಮಾತಾಡ್ತಾ ಇದ್ದರು. ಎಲ್ಲ ಕಾರಿನಲ್ಲಿ ಕುಳಿತರು. ಸ್ವಾತಿ ತಾಯಿಗಂಟಿದಂತೆ ಕುಳಿತಿದ್ದರೂ ಅವಳ ಕಣ್ಣೆಲ್ಲಾ ಬೊಂಬೆಯ ಮೇಲೇ ಇತ್ತು.</p>
<p>ಮನೆಯ ಒಳಗೆ ಸಾಮಾನೆಲ್ಲ ಸಾಗಿಸಿದ್ದರು. ಅಜ್ಜಿಯ ಚೀಲ ಸೋಫಾದ ಪಕ್ಕದ ಟೇಬಲ್ ಮೇಲೆ ಇತ್ತು. ಒಳಗಿನಿಂದ ಬೊಂಬೆ ಇನ್ನೂ ಇಣುಕಿ ನೋಡ್ತಾ ಇತ್ತು. ಅಜ್ಜಿ ಟ್ರೇ ತುಂಬ ಕಾಫಿಯ ಲೋಟಗಳನ್ನಿಟ್ಟು ತಂದರು. ಎಲ್ಲರಿಗೂ ಕಾಫಿ ಕೊಟ್ಟಾದ ಮೇಲೆ ಖಾಲಿ ಟ್ರೇಯನ್ನು ಟೇಬಲ್ ಮೇಲೆ ಇಡುತ್ತಾ ಸ್ವಾತಿಯನ್ನು ಕೇಳಿದರು.</p>
<p>"ನಿನಗೆ ಏನು ಕೊಡಲಿ ಮರಿ? ಕುಡಿಯೋಕ್ಕೆ ಏನಾದರೂ ಬೇಕಾ?"</p>
<p>ಸ್ವಾತಿ ಇನ್ನೂ ಆ ಬೊಂಬೆಯನ್ನೇ ನೋಡುತ್ತಿದ್ದಳು. ಅಜ್ಜಿಗೆ ಈಗ ಅರ್ಥವಾಯಿತು.</p>
<p>"ಅಯ್ಯೋ, ಆ ಬೊಂಬೆ! ನಿಂಗೆ ಅಂತ ತಂದೆ ಮರಿ. ಬಾ ಇಲ್ಲಿ ಕೊಡ್ತೀನಿ."<br />ಮಂಗಳ ಸಡಗರದಿಂದ ಹಳೆಯ ಬೊಂಬೆಯನ್ನು ಮೊಮ್ಮಗಳಿಗಿತ್ತಳು.</p>
<p>"ಯಾವುದಮ್ಮಾ ಈ ಬೊಂಬೆ?" ಶಾಲಿನಿ ಕೇಳಿದಳು.</p>
<p>"ಅದೇ ಕಣೆ, ನಿನಗೆ ನಾಲ್ಕು ವರ್ಷ ಆಗಿದ್ದಾಗ ನಾನು ಮೈಸೂರು ದಸರಾ ಎಗ್ಸಿಬಿಷನ್‍ನಿಂದ ತಂದು ಕೊಟ್ಟಿರಲಿಲ್ಲವೇ, ಅದೇ ಬೊಂಬೆ."</p>
<p>ಶಾಲಿನಿಗೆ ಈಗ ಜ್ಞಾಪಕ ಬಂತು, ಹೌದು ಅದು ತನ್ನ ಬೊಂಬೆ. ತಾನು ಚಿಕ್ಕವಳಾಗಿದ್ದಾಗ ಆಡುತ್ತಿದ್ದ ಬೊಂಬೆ. ಎಷ್ಟು ಕಥೆಗಳನ್ನು ಹೇಳಿದ್ದಳು ಈ ಬೊಂಬೆಗೆ. ಎಷ್ಟೊಂದು ಹಾಡು ಹೇಳಿ ಮಲಗಿಸಿದ್ದಳು. ಎಷ್ಟೋ ಗುಟ್ಟುಗಳನ್ನು ಹೇಳಿದ್ದಳು ಇದೇ ಬೊಂಬೆಗೆ. ತಂದೆ, ತಾಯಿ, ಅವಳ ಮೆಚ್ಚಿನ ಗೆಳತಿ ಗಿರಿಜಾಳಿಗೂ ಹೇಳದ ಗುಟ್ಟುಗಳನ್ನೆಲ್ಲವನ್ನೂ ಈ ಬೊಂಬೆಗೆ ಹೇಳಿದ್ದಳು. ದಸರಾ ಹಬ್ಬದಲ್ಲಿ ಬೊಂಬೆ ಆರತಿಗೆ ಹೊರಟಾಗ ಪ್ರತಿ ವರ್ಷ ಈ ಬೊಂಬೆಯನ್ನೇ ಎತ್ತಿಕೊಂಡು ಹೋಗುತ್ತಿದ್ದಳು. ಮನೆ ಆಟ ಆಡುವಾಗೆಲ್ಲ ಅವಳ ಮಗಳಾಗ್ತಾ ಇತ್ತು ಈ ಬೊಂಬೆ. ಈಗ ತನ್ನ ಸ್ವಂತ ಮಗಳ ಕೈಯಲ್ಲಿ!</p>
<p>"ಒummಥಿ, ಒummಥಿ, ಛಿouಟಜ I ಠಿಟಚಿಥಿ ತಿiಣh ಥಿouಡಿ ಜoಟಟ?" ಸ್ವಾತಿ ತನ್ನದೇ ಪ್ರಪಂಚದಲ್ಲಿ ಮುಳುಗಿದ್ದ ತಾಯಿಯನ್ನು ಎಬ್ಬಿಸಿದಳು.</p>
<p>"ಔ. ಏ. ಹೋಗು ಆಡ್ಕೋ ಹೋಗು. ಅಮ್ಮ, ಇಷ್ಟು ದಿನ ಎಲ್ಲಿತ್ತು ಈ ಬೊಂಬೆ?" ಶಾಲಿನಿ ಕೇಳಿದಳು.</p>
<p>"ಅಟ್ಟದ ಮೇಲೆ ನಿನ್ನ ಆಟದ ಸಾಮಾನೆಲ್ಲ ಒಂದು ಪೆಟ್ಟಿಗೆಯಲ್ಲಿ ಇಟ್ಟಿದೀನಿ, ಅದರ ಜೊತೆ ಇತ್ತು." ಮಂಗಳ ಹೇಳಿ ತಿಂಡಿ ತರಲು ಅಡಿಗೆ ಮನೆಗೆ ಹೋದಳು. ಅಮ್ಮ, ಪಾಪ, ತನ್ನ ಬೊಂಬೆಯನ್ನು ಎಷ್ಟು ಜೋಪಾನ ಮಾಡಿದ್ದಾರೆ. ತನ್ನ ಮೆಚ್ಚಿನ ಬೊಂಬೆ ಅಟ್ಟದ ಮೇಲಿನ ಪೆಟ್ಟಿಗೆಯಲ್ಲಿ ಕಳೆದ ಇಪ್ಪತ್ತು ವರ್ಷವನ್ನು ಕಳೆದಿದೆ. ತನಗೆ ೯-೧೦ ವರ್ಷ ಆಗುವ ತನಕ ಆಡುತ್ತಿದ್ದ ಬೊಂಬೆ ಅದು. ಅದರ ಹಣೆಯ ಮೇಲಿನ ಗಾಯ! ಶಾಲಿನಿಗೆ ನಗು ಬಂದಿತು. ಅವಳು ಮತ್ತು ಗಿರಿಜ ಬೊಂಬೆಯನ್ನು ಎಳೆಯುತ್ತಾ ತನ್ನ ಮಗು, ತನ್ನ ಮಗು ಎಂದು ಜಗಳ ಆಡುತ್ತಿದ್ದಾಗ- ಹೌದು ಚೆನ್ನಗಿ ಜ್ಞಾಪಕ ಇದೆ- ಗಿರಿಜ ಬೊಂಬೆಯ ಎಡಗೈ ಹಿಡಿದೆಳೆಯುತ್ತಿದ್ದಳು, ತಾನು ಅದರ ಬಲಗೈ- ಆಗ ಗಿರಿಜಳ ಕೈ ಸಡಿಲವಾಗಿ ಶಾಲಿನಿ ದೊಪ್ಪೆಂದು ಹಿಂದಕ್ಕೆ ಬಿದ್ದಳು. ಬೊಂಬೆ ಹಾರಿ, ಕಂಬಕ್ಕೆ ಅದರ ಹಣೆ ಬಡಿದು ಜಾರಿ ಬಿದ್ದಿತು. ಹಣೆಯ ಮೇಲಿನ ಬಣ್ಣ ಕಿತ್ತು ಬಂದಿತ್ತು. ಶಾಲಿನಿಗೆ ಗಿರಿಜಳ ಮೇಲೆ ತುಂಬ ಸಿಟ್ಟು ಬಂದಿತ್ತು. ಆನೆ ಮೇಲೆ, ಕುದುರೆ ಮೇಲೆ... ಎಲ್ಲ ಹೇಳಿ, ಅವಳ ಸಂಗ ಬಿಟ್ಟು ಬೊಂಬೆ-ಅಲ್ಲ, ತನ್ನ ಮಗುವನ್ನು-ಎತ್ತಿಕೊಂಡು ಓಡಿ ಬಂದಿದ್ದಳು. ಗಿರಿಜ ತನ್ನ ಮಗುವನ್ನು ಬೀಳಿಸಿ ಗಾಯ ಮಾಡಬಹುದೆ?</p>
<p><em>ಅಮೆರಿಕನ್ನಡದ ಕತೆಗಳು/೩೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೭</em><br />ತನಗೆ ಯಾಕೆ ಈ ಬೊಂಬೆಯ ವಿಷಯ ಇಷ್ಟು ವರ್ಷದಲ್ಲಿ ಒಂದು ದಿನವಾದರೂ ಜ್ಞಾಪಕ ಬರಲಿಲ್ಲ? ಜೀವನ ಎಷ್ಟು ವಿಚಿತ್ರ, ಆಗ ಆ ಬೊಂಬೆಯೇ ಅವಳ ಜೀವವಾಗಿತ್ತು. ಅದರ ಅವಶ್ಯಕತೆ ಇಲ್ಲವಾದ ಮೇಲೆ ಅದು ಪಾಪ, ಕತ್ತಲೆಯಲ್ಲಿ, ಧೂಳು ತುಂಬಿದ ಪೆಟ್ಟಿಗೆಯಲ್ಲಿ ತನ್ನ ಜೀವಮಾನವನ್ನು ಕಳೆದಿದೆ. ಆದರೆ ಈಗ ಮತ್ತೆ ಬೆಳಕಿಗೆ ಬಂದಿದೆ. ಸ್ವಾತಿಯ ಜೊತೆಯಲ್ಲಿ ಈ ಬೊಂಬೆಗೆ ಹೊಸ ಜೀವನ ಕಾದಿದೆಯೇನೋ?</p>
<p>ಶಾಲಿನಿಗೆ ಅವಳ ಬಾಲ್ಯವೆಲ್ಲ ಈಗ ಕಣ್ಣುಮುಂದೆ ಬಂದಂತಾಯ್ತು. ತಾನು ಚಿಕ್ಕ ಹುಡುಗಿಯಾಗಿದ್ದಾಗ ಅದೆಷ್ಟು ಚೆನ್ನಾಗಿತ್ತು ತನ್ನ ಜೀವನ. ಅಮ್ಮನ ಕಣ್ಮಣಿಯಾಗಿದ್ದಳು ಅವಳು. ಒಬ್ಬಳೇ ಮಗಳು ಅಂತ ಮುದ್ದಿನಿಂದ ಬೆಳಸಿದ್ದಳು. ತಂದೆ ಪ್ರಸಿದ್ಧ ಡಾಕ್ಟರ್ ಆಗಿದ್ದರಿಂದ ಸದಾ ಕೈತುಂಬ ಕೆಲಸವಿರುತ್ತಿತ್ತು ಅವರಿಗೆ. ಅಕ್ಕತಂಗಿಯರಿಲ್ಲದ ಶಾಲಿನಿಗೆ ಅವರಮ್ಮನೇ ಅಕ್ಕ, ತಂಗಿ, ಗೆಳತಿ ಎಲ್ಲರೂ. ಶಾಲಿನಿ ಓದು-ಬರಹ, ಆಪಪಾಟ, ಹಾಡುಹಸೆ ಎಲ್ಲದರಲ್ಲೂ ಮುಂದು. ಸ್ಕೂಲಿನಲ್ಲಿ ಶಾಲಿನಿ ಎಂದರೆ ಗೆಳತಿಯರೆಲ್ಲರಿಗೂ ಅಪಾರ ಪ್ರೀತಿ. ಅವಳೇ ಎಲ್ಲರಿಗೂ ಮುಂದಾಳು. ಉಪಾಧ್ಯಾಯ ವರ್ಗಕ್ಕೆ ಶಾಲಿನಿಯನ್ನು ಕಂಡರೆ ತುಂಬಾ ಅಭಿಮಾನ. ಅವಳ ಚಟುವಟಿಕೆಗಳಿಗೆಲ್ಲ ಸಹಕಾರ ಬೆಂಬಲ ನೀಡುವರು ತಾಯಿ. ಶಾಲಿನಿಗೆ ಬೆಂಬಲ ಕೊಟ್ಟು ಪ್ರೋತ್ಸಾಹಿಸುವವರೂ ಅವರೇ, ಆಮೇಲೆ ಅವಳು ವಿಜಯ ಗಳಿಸಿದಾಗ ಅವಳ ಉಲ್ಲಾಸ, ಹಿಗ್ಗುಗಳಲ್ಲಿ ಪಾಲ್ಗೊಳ್ಳುವವರೂ ಅವರೇ. ಅವಳು ಎಡವಿದಾಗ ಕೈ ಹಿಡಿದು ಎತ್ತುವವರೂ ಅವರೇ, ಸರಿಯಾದ ದಾರಿ ತೋರಿಸುವವರೂ ಅವರೇ. ಎಂದಾದರೊಮ್ಮೆ ಶಾಲಿನಿಗೆ ನಿರಾಶೆಯಾದರೆ, ಅವಳು ಬಯಸಿದ ಮಟ್ಟಕ್ಕೆ ಅವಳಿಗೆ ಏರಲು ಸಾಧ್ಯವಿಲ್ಲದಂತಾದರೆ ಮಂಗಳ ಅವಳ ದುಃಖ ದುಗುಡಗಳಲ್ಲಿ ಭಾಗಿಯಾಗುತ್ತಿದ್ದರು. ಶಾಲಿನಿಗೆ ತಾಯಿಯೆಂದರೆ ಜೀವ. ತಾಯಿ ಹಗಲೂ ರಾತ್ರಿ ಎಚ್ಚರಿಕೆ ವಹಿಸಿ ಪ್ರೀತಿಯಿಂದ ಎರಕ ಹೊಯ್ದ ಅನುಪಮ ಮೂರ್ತಿ ಶಾಲಿನಿ.</p>
<p>ಶಾಲಿನಿ ೧೮ ವರ್ಷಕ್ಕೆ ಬಿ.ಎಸ್‍ಸಿ., ಮುಗಿಸಿದ ತಕ್ಷಣ ಅವಳಿಗೆ ಮದುವೆ ಮಾಡಿಬಿಟ್ಟರು. ಶ್ಯಾಮ್ ಇಂಜಿನಿಯರ್, ತುಂಬಾ ಒಳ್ಳೆ ಹುಡುಗ. ಕೈ ತುಂಬ ಸಂಬಳ ಬರುತ್ತೆ ಅಂತ ಎಲ್ಲರೂ ಒಬ್ಬಳೇ ಮಗಳನ್ನು ಯಾಕೆ ಅಷ್ಟು ದೂರ ಕೊಡ್ತೀರ, ಬೆಂಗಳೂರಲ್ಲೇ ಯಾವುದಾದರೂ ನೋಡಬಾರದಾಗಿತ್ತೆ ಎಂದರು. ಮದುವೆಗೆ ಎಲ್ಲರನ್ನೂ ಕರೆಯಲು ಹೋಗಿದ್ದ ಮಂಗಳ ಇವರ ಮಾತೆಲ್ಲ ಕೇಳಿ ದಾರಿ ಉದ್ದಕ್ಕೂ ಅತ್ಕೊಂಡು ಬಂದಿದ್ದಳು. ಆದರೆ ಶಾಲಿನಿಯ ಸುಖ ಸಂತೋಷ ಮುಖ್ಯ. ಅವಳಿಗೆ ಒಳ್ಳೆಯ ಜೀವನ, ಸುಖ, ಸೌಲಭ್ಯ, ಸದಾವಕಾಶಗಳು ಕಾದಿರುವಾಗ ನಮ್ಮ ಸ್ವಾರ್ಥಕ್ಕೋಸ್ಕರ ಅದಕ್ಕೆ ಅಡ್ಡಿ ಮಾಡಬಾರದು ಎಂದು ಮನಸ್ಸು ಗಟ್ಟಿ<br />ಮಾಡಿಕೊಂಡಿದ್ದಳು. ಮದುವೆ ಆದ ೩-೪ ತಿಂಗಳಲ್ಲೇ ವೀಸಾ ದೊರಕಿದ ಕೂಡಲೇ ಸ್ಯಾನ್‍ಹೊಸೆಯಲ್ಲಿದ್ದಳು ಶಾಲಿನಿ.</p>
<p>ಗಂಡ ಹೊಸಬ, ಜಾಗ ಹೊಸದು, ಹೊಸ ದೇಶ, ಹೊಸ ರೀತಿ ನೀತಿಗಳು, ಹೊಸ ಸ್ನೇಹಿತರು- ಎಲ್ಲವನ್ನೂ ಸರಿಹೊಂದಿಸಿಕೊಳ್ಳಬೇಕಾದರೆ ಕೊಂಚ ಕಷ್ಟವೇ ಆಯಿತು ಶಾಲಿನಿಗೆ. ಶ್ಯಾಮ್ ತುಂಬ ಸಹನೆಯಿಂದ ಅವಳ ಮನಸ್ಸಿನ ಭಾವನೆಗಳನ್ನು ಅರಿತು ಅವಳಿಗೆ ಸ್ವಲ್ಪವೂ ನೋವಾಗದಂತೆ ನೋಡಿಕೊಳ್ಳುತ್ತಿದ್ದ. ಆದರೂ ಪ್ರತಿವಾರ ತಾಯಿಯ ಕಾಗದವನ್ನು ಚಾತಕಪಕ್ಷಿಯಂತೆ ನಿರೀಕ್ಷಿಸುತ್ತಿದ್ದಳು ಶಾಲಿನಿ. ಒಂದು ವಾರ ಕಾಗದ ಬರದೇ ಇದ್ದರೆ ಹಳೇ ಕಾಗದಗಳನ್ನೇ ಮುಂದಿಟ್ಟುಕೊಂಡು ಕಣ್ಣೀರು ಹಾಕುತ್ತಿದ್ದಳು. ಚಿಕ್ಕಂದಿನಲ್ಲಿ ಇದ್ದಂತೆಯೇ ಇನ್ನೂ ಅವಳಿಗೆ ತಾಯಿಯ ಬೆಂಬಲ, ಆಧಾರ, ನೆರವುಗಳ ಅವಶ್ಯಕತೆಯಿತ್ತು. ಅದರ ಪ್ರತಿರೂಪವಾಗಿತ್ತು ಅವರು ಆಸಕ್ತಿವಹಿಸಿ ಪ್ರೀತಿಯಿಂದ ಬರೆಯುತ್ತಿದ್ದ ಕಾಗದಗಳು ಮತ್ತು ಅವರ ಸವಿನೆನಪು.</p>
<p>ಶಾಲಿನಿಯನ್ನು ಬಿ.ಎಸ್., ಮಾಡುವಂತೆ ಪ್ರೋತ್ಸಾಹಿಸಿದ್ದು ಶ್ಯಾಮ್. ಸ್ವಲ್ಪ ಮನೆಯಿಂದ ಹೊರಗೆ ಹೋಗಿ ಓದಿನಲ್ಲಿ ಆಸಕ್ತಿ ತೆಗೆದುಕೊಂಡರೆ ನಿನಗೂ ಚೆನ್ನಾಗಿರುತ್ತೆ. ಬೇಜಾರು ಕಳೆಯುತ್ತೆ ಅಂತ. ಇನ್ನು ಕಾಲೇಜು ಸೇರಿದ ಮೇಲೆ ಸದಾ ಓದು, ಲೈಬ್ರರಿಗೆ ಹೋಗುದುದು, ಚಿssigಟಿmeಟಿಣs ಮಾಡುವುದು ಇವುಗಳಲ್ಲೇ ದಿನಗಳು ಕಳೆಯುತ್ತಿದ್ದವು. ಸ್ವಲ್ಪ ವಿರಾಮವಿದ್ದಾಗ ಶ್ಯಾಮ್ ಜೊತೆ ಕುಳಿತು ಭಾರತದ ವಿಷಯ ಮಾತಾಡುತ್ತಿದ್ದಳು. ಬರೀ ಸಿನಿಮಾ ಹಾಡಿನ ಪ್ರೇಮಿಯಾಗಿದ್ದ ಶಾಲಿನಿ ಈಗ ಸಂಗೀತಪ್ರಿಯ ಶ್ಯಾಮ್‍ನಿಂದ ಸ್ವಲ್ಪ ಸ್ವಲ್ಪ ಕರ್ನಾಟಕ ಸಂಗೀತವನ್ನೂ ಇಷ್ಟಪಡಲು ಪ್ರಾರಂಭಿಸಿದಳು. ಗಂಡನ ಅಭಿರುಚಿ, ಆಸಕ್ತಿ, ಸ್ನೇಹಿತರು, ಹವ್ಯಾಸಗಳು, ಮೌಲ್ಯಗಳು ಎಲ್ಲವನ್ನೂ ಶಾಲಿನಿ ತನ್ನದಾಗಿ ಮಾಡಿಕೊಂಡಳು. ಇನ್ನೂ ಚಿಕ್ಕವಳಾಗಿದ್ದರಿಂದ ಅವಳ ಮುಗ್ಧ ಮನಸ್ಸು ಶ್ಯಾಮ್ ಮನಸ್ಸಿನ ಪ್ರತಿಬಿಂಬವಾಗಿತ್ತು. ಜೀವನ ಎಲ್ಲಾ ಶ್ಯಾಮ್ ಜೀವನದೊಡನೆ ಬೆರೆತು ಹೋಗಿತ್ತು. ಈಗ ಅವನ ಬೆಂಬಲ, ಸಹಕಾರ, ಪ್ರೋತ್ಸಾಹದಿಂದ ನಡೆಯುತ್ತಿತ್ತು ಅವಳ ಜೀವನ. ಶ್ಯಾಮ್ ಅವಳ ಜೀವನದಲ್ಲಿ ಹಾಸುಹೊಕ್ಕಾಗಿ ಹೋಗಿದ್ದ. ಈಗ ಅಮ್ಮನ ಕಾಗದ ಬರದಿದ್ದರೆ ಏನೋ ಅಮ್ಮ busಥಿ ಆಗಿರಬೇಕು ಎಂದುಕೊಳ್ಳುತ್ತಾ ಇದ್ದಳು ಶಾಲಿನಿ. ಮಂಗಳ ಈಗ ಮನೆಯಲ್ಲೇ ಕುಳಿತು ಬೇಜಾರು ಎಂದು ಒಂದು ಶಿಶುವಿಹಾರ ಶುರುಮಾಡಿದ್ದಳು.</p>
<p>ಎರಡು ವರ್ಷದಲ್ಲಿ ಬಿ.ಎಸ್., ಮುಗಿಸಿದ ಮೇಲೆ ಎಂ.ಎಸ್., ಮಾಡಲು ನಿರ್ಧರಿಸಿದಳು ಶಾಲಿನಿ. ಅದಕ್ಕೆ ಮೊದಲು ಶ್ಯಾಮ್‍ಗೆ ಆರು ವಾರ ರಜ ಇದ್ದುದರಿಂದ ಭಾರತಕ್ಕೆ ಹೊರಟರು. 'ಇಷ್ಟು ದಿನ ಆದಮೇಲೆ ಬಂದಿದೀ ಇನ್ನು ನಾಲ್ಕು ದಿನ ಇರುವ ಹಾಗೆ ಬರಬಾರದಾಗಿತ್ತಾ' ಎಂದರು ಮಂಗಳ. ಅಮ್ಮನ ಜೊತೆ ಜಾಸ್ತಿ ದಿನ<br /><em>ಅಮೆರಿಕನ್ನಡದ ಕತೆಗಳು/೩೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೯</em><br />ಕಳೆಯಲು ಸಾಧ್ಯವಿಲ್ಲವಲ್ಲಾ ಎಂದು ಮನಸ್ಸಿಗೆ ಕಸಿವಿಸಿ ಆದರೂ ಮುಂದೆ ಓದುವ ಹುರುಪಿನಲ್ಲಿ ಗಂಡನೊಡನೆ ವಾಪಸ್ ಬಂದಳು. ಎಂ.ಎಸ್., ಮುಗಿಯುವ ವೇಳೆಗೆ ಸ್ವಾತಿಯ ತಾಯಿಯಾಗಿದ್ದಳು ಶಾಲಿನಿ. ಕೆಲವೇ ದಿನಗಳಲ್ಲಿ ಒಳ್ಳೆಯ ಕೆಲಸವೂ ಸಿಕ್ಕಿತು. ಚಿಕ್ಕ ಮಗುವನ್ನು ಮನೆಯಲ್ಲಿ ಬಿಟ್ಟು ಕೆಲಸಕ್ಕೆ ಹೋಗಲು ಬೇಜಾರಾದರೂ ಒಳ್ಳೆಯ ಬೇಬಿಸಿಟಿಂಗ್ ಸಿಕ್ಕಿದ್ದರಿಂದ ಸ್ವಲ್ಪ ಯೋಚನೆ ಕಡಿಮೆಯಾಗಿತ್ತು. ಮನೆ ಕೆಲಸ, ಸ್ವಾತಿಯನ್ನು ಬೆಳೆಸುವುದು, ಜೊತೆಗೆ ಅವಳ ಆಫೀಸು ಎಲ್ಲ ಸೇರಿ ಶಾಲಿನಿಗೆ ಉಸಿರಾಡುವುದಕ್ಕೂ ಪುರುಸೊತ್ತಿರಲಿಲ್ಲ. ತನ್ನ ಜೀವನದಲ್ಲಿ ತಾನು ಮುಳುಗಿ ಹೋಗಿದ್ದಳು. ಒಂದೆರಡು ತಿಂಗಳಿಗೆ ಒಂದು ಕಾಗದ ಬರೆಯುತ್ತಿದ್ದಳು ತನ್ನ ತಾಯಿಗೆ. ಅದೂ ನಾನು ಕ್ಷೇಮ - ನೀನು ಕ್ಷೇಮ ಇಷ್ಟು ಮಾತ್ರ ಇರುತ್ತಿತ್ತು ಅದರಲ್ಲಿ. ಶಾಲಿನಿಗೆ ಈಗ ತಾಯಿಯ ಕಾಗದ ಬರದೇ ಇದ್ದರೆ ದುಃಖವಾಗ್ತಾ ಇರಲಿಲ್ಲ. ಕಳೆದ ೮-೧೦ ವರ್ಷದಲ್ಲಿ ತಾಯಿ ಈಗ ಶಾಲಿನಿಯ ಜೀವನದಿಂದ ದೂರವಾಗಿದ್ದರು - ಕೊಂಚ ಕೊಂಚವಾಗಿ ಹಿಂದೆ ಸರಿದಿದ್ದರು. ಶಾಲಿನಿಯ ಮನಸ್ಸಿನಲ್ಲಿ ತಾಯಿಗೆ ಪ್ರಮುಖ ಜಾಗವೇ ಇದ್ದರೂ ಅದರ ಮುಂದೆ ಒಂದು ತರಹ ಪರದೆಯನ್ನು ಎಳೆದಂತಿತ್ತು. ಧೂಳಿನ ಪದರದಂತೆ ಅದರ ಇರವನ್ನು ಮರೆ ಮಾಡಿತ್ತು. ಅವಳ ಜೀವನಾಡಿಯಂತಿದ್ದ ತಾಯಿಯ ಅಗತ್ಯ ಈಗ ಕಡಿಮೆ ಆಗಿದ್ದರಿಂದ ಮನಸ್ಸಿನ ಒಂದು ಮೂಲೆಯಲ್ಲಿ ನೆನಪಾಗಿ ಮಾತ್ರ ಉಳಿದಿದ್ದಾರೆ. ತಾನು ಯಾಕೆ ತನ್ನ ದೈನಂದಿನ ಕೆಲಸಗಳ ಮಧ್ಯೆ ಅವರನ್ನು ಜ್ಞಾಪಿಸಿಕೊಳ್ಳುವುದಿಲ್ಲ? ಕಳೆದ ಹತ್ತು ವರ್ಷಗಳಲ್ಲಿ ತಾನು ತನ್ನ ಮಗಳು, ಗಂಡ, ತನ್ನ ಕೆಲಸ, ಸ್ನೇಹಿತರು- ಎಲ್ಲರ ಮಧ್ಯೆ ಈ ಮುಂಚೆ ತನ್ನ ಜೀವನ ಸರ್ವಸ್ವವೂ ಆಗಿದ್ದ ತಾಯಿಯನ್ನು ಈಗ ಜ್ಞಾಪಿಸಿಕೊಳ್ಳುವುದೇ ಇಲ್ಲ. ತನ್ನ ಸಂಸಾರದಲ್ಲಿ ಮುಳುಗಿ ಹೋಗಿದ್ದೀನಿ. ಪಾಪ! ಅಮ್ಮ ನನ್ನನ್ನು ಎಷ್ಟು ಜ್ಞಾಪಿಸಿಕೊಳ್ಳುತ್ತಾರೋ... ಆದರೆ ತಾನು ಮಾತ್ರ... ಅವರನ್ನು... ಮರೆತುಬಿಟ್ಟಿದ್ದೀನಿ... ಶಾಲಿನಿಗೆ ದುಃಖ ಒತ್ತರಿಸಿ ಬಂತು.</p>
<p>"ಶಾಲಿನಿ.... ಶಾಲಿನಿ.... ಏನೇ ಇದು... ಏನು ಯೋಚಿಸ್ತಾ ಕೂತಿದಿ? ಕಾಫಿ ಆರಿ ಅಕ್ಷತೆ ಆಗಿದೆ..." ಮಂಗಳ ಮಗಳನ್ನು ಈ ಲೋಕಕ್ಕೆ ತರಲು ಪ್ರಯತ್ನಿಸಿದಳು.</p>
<p>"ಅಮ್ಮಾ..... ಅಮ್ಮಾ... I ಟove ಥಿou...ಅಮ್ಮಾ..." ತಾಯಿಯ ಹೆಗಲಿನ ಮೇಲೆ ತಲೆಯಿಟ್ಟು ಬಿಕ್ಕಿ ಬಿಕ್ಕಿ ಅತ್ತಳು ಶಾಲಿನಿ.</p>
<p>"I ಟove ಥಿou ಣoo Shಚಿಟiಟಿi... ಎಷ್ಟು ದಿವಸ ಆಗಿ ಹೋಗಿತ್ತೇ ನಿನ್ನ ನೋಡಿ... ನಿನಗೆ ಒಬ್ಬಳು ಮಗಳು ಇದ್ದಾಳಲ್ಲಮ್ಮ ಈಗ... ಆದರೆ... ನೀನು ಮಾತ್ರ ಇನ್ನೂ ನನ್ನ ಮಗು ಶಾಲಿನಿ... ಏಳಮ್ಮ... ಅಳಬೇಡ... ಈಗ ತಾನೆ ಮನೆಗೆ ಬರ್ತಿದೀ ಇರೋ ನಾಲ್ಕು ದಿನ ನಗ್ತಾ ನಗ್ತಾ ಇರೋಣ... ಏಳು ಕಣ್ಣೊರೆಸಿಕೋ..." ಮಂಗಳ<br />ತನ್ನ ಕಣ್ಣೀರನ್ನು ಹಿಂದೆ ತಳ್ಳುತ್ತಾ ಮಗಳಿಗೆ ಸಮಾಧಾನ ಹೇಳಿದಳು.</p>
<p>ಇಷ್ಟರಲ್ಲಿ ಸ್ವಾತಿ ಮತ್ತು ಬೊಂಬೆ ಸ್ನೇಹಿತರಾಗಿ ಹೋಗಿದ್ದರು. ಅಜ್ಜಿ ಸ್ವಾತಿಗೆ ಚಕ್ಕುಲಿ ಮತ್ತು ಹಾಲು ಕೊಟ್ಟಿದ್ದರು. ಅಜ್ಜಿಗೆ ಹೇಗೆ ಗೊತ್ತಾಯಿತು... ತನಗೆ ಚಕ್ಕುಲಿ ಇಷ್ಟ ಅಂತ ಸ್ವಾತಿ ಚಕ್ಕುಲಿಗೆ ಛಿಡಿuಟಿಛಿhಥಿ ಎಂದು ಕರೆಯುತ್ತಿದ್ದಳು. ಅಮ್ಮ ಮಾಡಿದಾಗೆಲ್ಲ ತುಂಬ ಇಷ್ಟಪಟ್ಟು ತಿನ್ನುತ್ತಿದ್ದಳು. ಸ್ವಾತಿ ಬೊಂಬೆಗೆ ಸ್ವಲ್ಪ ಹಾಲು ಕುಡಿಸಿದಳು. ಅಜ್ಜಿ ಹೇಳಿದಾರೆ ಬೊಂಬೆಗೆ ಹೊಸ ಲಂಗ ಹೊಲಿದು ಕೊಡ್ತಾರಂತೆ. ಅಜ್ಜಿ ಎಷ್ಟು ಒಳ್ಳೆಯವರು ಆದರೆ ಈಗ ಯಾಕೆ ಅಮ್ಮ ಮತ್ತು ಅಜ್ಜಿ ಅಳುತ್ತಿದ್ದಾರೆ... ಸ್ವಾತಿಗೆ ಅರ್ಥ ಆಗಲಿಲ್ಲ. ಆದರೆ ಬೊಂಬೆ ಮಾತ್ರ ತನಗೆ ಎಲ್ಲವೂ ಅರ್ಥ ಆದಂತೆ ಮುಗುಳ್ನಗೆ ನಗುತ್ತಿತ್ತು. ಜೀವನ ಪಥದಲ್ಲಿ ಶಾಲಿನಿ ತನ್ನನ್ನು ದೂರ ಮಾಡಿದ್ದಂತೆಯೇ ಅವಳ ತಾಯಿಯನ್ನೂ ದೂರ ಮಾಡಿದ್ದಳು! ಆದರೆ ಅದರಿಂದ ಬೊಂಬೆಗೆ ದುಃಖವಿಲ್ಲ. ತನ್ನನ್ನು ನಂಬಿದವರಿಗೆ ಕೈಲಾದಷ್ಟು ಸಹಾಯ ಮಾಡಿ, ಸಂತೋಷಪಡಿಸಿ ತಾನೂ ಸುಖವನ್ನು ಪಡೆದಿದೆ. ಬೊಂಬೆ ನಕ್ಕು ನೊಂದ ಮನಸ್ಸನ್ನು ನಗಿಸಿದೆ. ಜೀವನ ಸಾರ್ಥಕವಾಗಿದೆ. ಈಗ ಇನ್ನೂ ಒಂದು ಮುಗ್ಧ ಮನಸ್ಸನ್ನು ನಗಿಸಲು ಸಿದ್ಧವಾಗಿದೆ ಬೊಂಬೆ.</p>
<p>ತಮ್ಮನ್ನೇ ಬೆದರುಗಣ್ಣಿನಿಂದ ನೋಡುತ್ತಿದ್ದ ಸ್ವಾತಿಯನ್ನು ಹತ್ತಿರ ಕರೆದು ತಬ್ಬಿಕೊಂಡು ತಲೆಯನ್ನು ನೇವರಿಸಿದಳು ಮಂಗಳ. ಅವಳ ಕಣ್ಣೀರು ಈಗ ಮಾಯವಾಗಿತ್ತು ಬದಲಾಗಿ ಸಂತೃಪ್ತಿಯ ಭಾವನೆ ಮುಖದಲ್ಲಿತ್ತು. ಸಮಾಧಾನದ ನಗು ಬೀರಿದಳು ಮಂಗಳ.</p>
<p><strong><em>-ಸಂಧ್ಯಾ ರವಿ</em></strong>(ಮಿಲ್ಸಿಟಾಸ್, ಕ್ಯಾಲಿಫೋರ್ನಿಯಾ)</p>
<p>
<strong>ತಾಪಸಿ</strong>
</p>
<p>
<em>ಆದರೆ ನಾನು ಅವಳನ್ನು, ನನ್ನ ಪ್ರಥಮ ಪ್ರೇಮವನ್ನು ಎಂದೂ ಮರೆಯುವಂತಿಲ್ಲ</em>
</p>
<p>ಇಂದು ಹೋಳಿ ಹಬ್ಬ. ವಸಂತ ಋತುವಿನ ಅತ್ಯಂತ ಸುಂದರ, ಉಲ್ಲಾಸಮಯ ಹಬ್ಬ ಈ ದಿನ ಅನು, ನಿನ್ನ ಪತ್ರವೂ ನನಗೆ ಸಿಕ್ಕಿದೆ. ಸಂಜಯ ಹಿಂತಿರುಗಿ ಬಂದು ನಿನ್ನಲ್ಲಿ ಅನೇಕ ವಿಷಯಗಳನ್ನು ಹೇಳಿರಬಹುದು - ನೀನು ದುಃಖಿತೆಯಾಗಿದ್ದಿರಬಹುದು. ನಿನ್ನ ಪ್ರತಿಭಾ ಶಾಲಿನಿ ಹಾಗೂ ರಸಿಕ ಸಖಿ ಮೌನವ್ರತಧಾರಿಯಾಗಿದ್ದಾಳೆ- ತಪಸ್ವಿನಿಯಾಗಿದ್ದಾಳೆ- ಆ ತಪಸ್ವಿನಿಯ ಅನೇಕ ಚಿತ್ರಗಳನ್ನು ಸಂಜಯನು ನಿನ್ನ ಮುಂದೆ ಗೀಚಿರಬಹುದು. ಅನು, ನೀನು ನನ್ನ ಒಡನಾಟವನ್ನು ಬಿಟ್ಟಿದ್ದು ಒಳ್ಳೆಯದೇ<br /><em>ಅಮೆರಿಕನ್ನಡದ ಕತೆಗಳು/೪೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೧</em><br />ಆಯಿತೆನ್ನು. ನಾನೇನು ಹೇಳಲಿ?... ಈಗಂತೂ ತಪಸ್ವಿನಿಯಾಗಿದ್ದೇನೆ- ಏಕಾಂತ ಜೀವನದ, ನೀರವತೆಯ ಮಾರ್ಗ ನನ್ನ ಮುಂದೆ ದಿಗಂತದ ತನಕ ಹರಡಿಕೊಂಡಿದೆ. ಆಶ್ರಮದಲ್ಲಿ ಅನಾಥ ಮಕ್ಕಳಿಗೆ ಪಾಠ ಹೇಳುತ್ತಿದ್ದೇನೆ. ದೊಡ್ಡವರಾದಾಗ- ಅವರೆಲ್ಲರೂ ಒಬ್ಬರನ್ನೊಬ್ಬರು ಪ್ರೀತಿಸುವ, ನಿಷ್ಠಾವಂತ ನಾಗರೀಕರಾಗಲಿ- ಎಂದು ಹಾರೈಸುತ್ತೇನೆ.</p>
<p>ಈ ಆಶ್ರಮದಲ್ಲಿ ಅನೇಕ ಹುಡುಗಿಯರಿದ್ದಾರೆ. ವಯಸ್ಸಿನಲ್ಲಿ ಕೆಲವರು ಹಿರಿಯರು, ಕೆಲವರು ಕಿರಿಯರು. ಇಲ್ಲಿ ಎಲ್ಲರೂ ಸಮಾನರು. ಅನು, ನಿನಗೆ ಅನುಭವವಾಗಿರಬಹುದು- ವಯಸ್ಸಾದಂತೆ- ಜೀವನದ ಒಂದು ಹಂತದಲ್ಲಿ- ನಾವು ಹಿರಿ, ಕಿರಿಯ ತಾರತಮ್ಯವನ್ನು ಸಂಪೂರ್ಣ ಮರೆತುಬಿಡುತ್ತೇವೆ. ಇಲ್ಲಿ ಎಲ್ಲಾ ಹುಡುಗಿಯರೂ ತಮ್ಮ ತಮ್ಮ ಕೆಲಸಗಳಲ್ಲಿ ಮಗ್ನರಾಗಿರುತ್ತಾರೆ- ಪಾಠ ಹೇಳುತ್ತಾರೆ. ಸ್ತ್ರೀ ಸುಧಾರಣೆಯ ಕೆಲಸ, ಅವರಿಗೆ ಪಾಠ ಹೇಳುವ, ಹೊಲಿಗೆ ಕಲಿಸುವ ಕಾರ್ಯಗಳಲ್ಲಿ ತೊಡಗಿರುತ್ತಾರೆ. ಆದರೂ- ಅವರಿಗೆ ಪ್ರಪಂಚದ ಯಾವ ವ್ಯಾಮೋಹವೂ ಇಲ್ಲ.</p>
<p>ನಾನು ಸಂಜಯನಿಗೆ ಏನು ಹೇಳಲಿ? ನೀನೇ ಹೇಳು ಅನು- ಅವನೆಂದಂತೆ ನಗರದ ಆ ಜೀವನಕ್ಕೆ ಹೇಗೆ ಹಿಂತಿರುಗಿ ಬರಲಿ? ಇನ್ನೆಂದೂ ಹಿಂತಿರುಗಿ ಆ ನಗರಕ್ಕೆ ಕಾಲಿಡಲಾರೆ ಎಂದು ನಿರ್ಧರಿಸಿ ತಾನೇ ನಾನು ಆಶ್ರಮಕ್ಕೆ ಬಂದುದು? ಆಶ್ರಮದ ಮಾ ಏನು ಹೇಳಬಹುದು? ನನಗೇ ನಾನೇನು ಉತ್ತರ ಹೇಳಲಿ? ನೀನು ಹೇಳುತ್ತಿ- ನಾನು ದುರ್ಬಲ ಮನಸ್ಸುಳ್ಳವಳು- ಜೀವನದ ಕಟು ಸತ್ಯವನ್ನೆದುರಿಸುವ ದೈರ್ಯ ನನ್ನಲ್ಲಿಲ್ಲ- ಇದರಿಂದಲೇ ಆಶ್ರಮಕ್ಕೆ ಓಡಿ ಬಂದಿದ್ದೇನೆ. ಇಲ್ಲ ಅನು, ನಾನು ಪಲಾಯನವಾದಿಯಾಗಿ ಬಂದಿಲ್ಲ. ಆ ಜೀವನದ ಥಳಕು ಬೆಳಕಿಗೆ ಹೆದರಿದ್ದೇನೆ. ನನ್ನಂಥ 'ಸೆಂಟಿಮೆಂಟಲ್' ಹುಡುಗಿಗೆ ಆ ಪ್ರಪಂಚದಲ್ಲಿ ಸ್ಥಳವೆಲ್ಲಿದೆ? -ನೀನೇ ಹೇಳು. ಜನಜಂಗುಳಿಯೇ ಸಂಜಯ ಮತ್ತು ಸೀಮಾ ಹೃದಯಭೇದ್ಯ ಭಾವಪೂರ್ಣ ದೃಷ್ಟಿಯಿಂದ ನನ್ನನ್ನು ನೋಡುತ್ತಿರುವಂತೆ ಭಾಸವಾಗುತ್ತದೆ. ಸೀಮಾಳ ತುಂಬಿದ ಬೊಗಸೆ ಕಣ್ಣುಗಳು ನನ್ನನ್ನುದ್ದೇಶಿಸಿ ಪುನಃ ಪುನಃ ಹೇಳುತ್ತವೆ- "ನೀನು ನನ್ನ ಇನಿಯನನ್ನು ನನ್ನಿಂದ ಕಸಿದುಕೊಂಡಿರುವೆ, ನೀನಿರುವ ತನಕ ಸಂಜಯ ಎಂದೂ ನನ್ನವನಾಗನು." ಇದನ್ನು ಹೇಗೆ ಸಹಿಸಲಿ? ಇದು ನನ್ನ ದೌರ್ಬಲ್ಯವೆಂದು ನನಗೆ ಗೊತ್ತು. ಆದರೆ... ಇಲ್ಲಿ ಅದೆಷ್ಟು ಶಾಂತಿಯಿದೆ! ಯಾರಿಗೂ ಇನ್ನೊಬ್ಬರ ಮೇಲೆ ದ್ವೇಷವಿಲ್ಲ. ಸ್ಪರ್ಧೆಯ ಭಾವನೆಯಿಲ್ಲ. ಇನ್ನೊಬ್ಬರನ್ನು ವೃಥಾ ನಿಂದಿಸುವ ಚಾಳಿಯಿಲ್ಲ. ಯಾವುದೇ ಸ್ವಾರ್ಥ, ತಿರಸ್ಕಾರ, ಮೋಹದ ಬಲೆಗಳಿಲ್ಲ. ಇದಲ್ಲದೆ ಆಶ್ರಮದ ಮೇಲ್ವಿಚಾರಕಿ ಎಲ್ಲರನ್ನೂ ಸ್ನೇಹ ದೃಷ್ಟಿಯಿಂದ, ಪ್ರೀತಿಯಿಂದ ಕಾಣುತ್ತಾರೆ. ಆದರೂ ಆಕೆ ತನ್ನ ಏಕಾಂತತೆಯಲ್ಲೇ<br />ಲೀನವಾಗಿರುತ್ತಾರೆ. ಇಲ್ಲ-ಇಲ್ಲ ಅನು- ಈಗ ನಾನೂ ಈ ಆಶ್ರಮದ, ನೀರವತೆಯ ಅಂಗವಾಗಿದ್ದೇನೆ. ಇಲ್ಲಿಂದ ಹಿಂತಿರುಗುವುದು ಹೇಗೆ ಸಾಧ್ಯ?</p>
<p>ನನ್ನಿಂದಾಗಿ ಪ್ರತಿಭಾಶಾಲಿ ವಿಜ್ಞಾನಿಯೊಬ್ಬನ ಪ್ರತಿಭೆಗೆ ಕುಂದು ಬಾರದಿರಲಿ, ಮುಗ್ಧ ಬಾಲೆಯೊಬ್ಬಳ ಸುಂದರ ಕನಸು ಒಡೆಯದಿರಲಿ- ಇದಷ್ಟೇ ನನ್ನ ಇಚ್ಛೆ. ಸಂಜಯ ಬರುತ್ತಾನೆ ಎಂಬ ವಿಷಯ ಮೊನ್ನೆ ತಾನೆ ನನಗೆ ತಂತಿಯ ಮೂಲಕ ತಿಳಿಯಿತು. ನಾನು ಈ ಆಶ್ರಮಕ್ಕೆ ಬಂದು ಎರಡು ವರುಷಗಳಾದವು. ಇಷ್ಟು ದಿನಗಳ ನಂತರ ಸಂಜಯ ಮೊದಲ ಬಾರಿ ನನ್ನನ್ನು ಕಾಣಲು ಬರುವವನಿದ್ದ. ಅದೇನೂ ನನಗಷ್ಟು ಹಿತವಾಗಲಿಲ್ಲ, ಏನೋ ಕಸಿವಿಸಿ. ಸಂಬಂಧ ಒಡೆದುಹೋದ ಬಳಿಕ ಇದೆಂತಹ ಪರಸ್ಪರ ಮಿಲನ? ಇದೇ ಆತ್ಮೀಯತೆಯಿಂದ ಹೆದರಿಯೇ ನಾನು ಆಶ್ರಮಕ್ಕೆ ಓಡಿ ಬಂದುದಲ್ಲವೇ?</p>
<p>ಸಂಜಯ ಬೆಳಗ್ಗೆ ಬಂದಿದ್ದ. ಅವನ ಕಣ್ಣುಗಳಲ್ಲಿ, ಮಾತಿನಲ್ಲಿ ಸ್ನೇಹ ಸಾಗರವೇ ಹೊರ ಹೊಮ್ಮುತ್ತಿತ್ತು.</p>
<p>"ಹೇಗಿದ್ದೀ- ಮೋನಿ?" ನಾನು ಸ್ತಬ್ಧಳಾಗಿ, ಮಾತಿಲ್ಲದೆ ನಿಂತಿದ್ದೆ. ಎನು ಮಾಡಲಿ? ಸಂಜಯನಿಗೆ ತನ್ನದೇ ಆದ ಪ್ರಪಂಚವೊಂದಿದೆ. ಒಬ್ಬಳು ಮುಗ್ಧ ಕಿಶೋರಿಯ ಕೈ ಹಿಡಿದಿದ್ದಾನೆ. ಅವಳ ಪಾಲಿನ ಪ್ರೀತಿ, ಸ್ನೇಹ ಆದರಗಳನ್ನು ನಾನು ಹೇಗೆ ಕಸಿದುಕೊಳ್ಳಲಿ? ಸುಮ್ಮನೆ, ಮೌನವಾಗಿ ನಿಂತಿದ್ದೆ. ದುಃಖದಿಂದ ಕಟ್ಟಿಕೊಂಡ ಗಂಟಲನ್ನು ಸರಿಪಡಿಸುತ್ತಾ ಸಂಜಯ ಹೇಳಿದ- 'ನಿನ್ನ ಈ ಬಿಳಿ ವಸ್ತ್ರ, ಆಭರಣವಿಲ್ಲದ ಶರೀರ ಮುಖದಲ್ಲಿ ತೇಲುತ್ತಿರುವ ವಿಚಿತ್ರ ಏಕಾಂತತೆ ಇವೆಲ್ಲವೂ ನನ್ನ ಮನಸ್ಸಿನಲ್ಲಿ ಇನ್ನೊಬ್ಬ ಮೋನಿಗೆ ಜನ್ಮವಿತ್ತಿದೆ. ನನ್ನೊಂದಿಗೆ ಹಿಂತಿರುಗಿ ಬಾ ಮೋನಿ- ಈ ನೀರಸ ಬರಡು ಜೀವನದಲ್ಲಿ ಏನಿದೆ ಹೇಳು?'</p>
<p>ಹೇಳೋಣ ಎಂದು ಭಾವಿಸಿದ್ದೆ- ಈ ಏಕಾಂತತೆ ಎಲ್ಲವನ್ನೂ ಕಸಿದುಕೊಂಡಿದೆ... ನನ್ನ ಇಚ್ಛೆ, ಆಕಾಂಕ್ಷೆ, ಆಶೆ, ಅಭಿಲಾಷೆ ಪ್ರತಿಯೊಂದನ್ನೂ ನುಂಗಿಕೊಂಡಿದೆ. ಆದರೆ ಉತ್ತರಿಸಲಾಗಲಿಲ್ಲ. ಅವನ ಮೊದಲ ಭೇಟಿಯ ದಿನದಂತೆ ಸುಮ್ಮನೆ ನಿಂತಿದ್ದೆ...</p>
<p>ದಸರಾ ರಜೆಯಲ್ಲಿ ನೀನೇ ನನ್ನನ್ನು ಸ್ಟೇಷನ್ ತನಕ ಎಳೆದುಕೊಂಡು ಹೋಗಿದ್ದೆ. ನಿನ್ನ ತಮ್ಮ ಬರುವವನಿದ್ದ. ಶಾಲೆಯಲ್ಲಿ ಓದುತ್ತಿರುವ ಚಿಕ್ಕ ಹುಡುಗ ಸ್ಟೇಷನ್ನಿನಲ್ಲಿ ಇಳಿದೊಡನೆ 'ಅಕ್ಕ' ಎಂದು ಓಡೋಡಿಬಂದು ನಿನ್ನನ್ನು ಅಪ್ಪಿಕೊಳ್ಳಬಹುದು ಎಂದು ಯೋಚಿಸಿದ್ದೆ. ಆದರೆ ಸ್ಟೇಷನ್ನಿನಲ್ಲಿಳಿದ ಸುಂದರ ಯುವಕ ನಿನ್ನ ಕಾಲ್ಮುಟ್ಟಿ ನಮಸ್ಕರಿಸಿದುದನ್ನು ಕಂಡು ತಬ್ಬಿಬ್ಬಾಗಿದ್ದೆ. ನಿಮ್ಮಿಬ್ಬರಲ್ಲಿ ಯಾರು ಹಿರಿಯರು ಎಂದು ನಾನು ಎಣಿಕೆ ಹಾಕಿಕೊಳ್ಳುವಷ್ಟರಲ್ಲೇ ನೀನು ಹೇಳಿದ್ದಿ- ಇವನು ನನ್ನ ತಮ್ಮ ಸಂಜಯ.<br /><em>ಅಮೆರಿಕನ್ನಡದ ಕತೆಗಳು/೪೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೩</em><br />ಹೆಚ್ಚೇನಿಲ್ಲ, ಎರಡು-ಮೂರು ವರ್ಷಗಳಿಗೆ ಕಿರಿಯವ. ಓದಿನಲ್ಲಿ ತುಂಬಾ ಮುಂದು. 'ಎನರ್ಜಿ' ಮೇಲೆ ಥೀಸಿಸ್ ಬರೆಯುತ್ತಿದ್ದಾನೆ! ಓದಿನಲ್ಲಿ ಮಾತ್ರವಲ್ಲದೆ ಎಲ್ಲಾ ವಿಷಯಗಳಲ್ಲೂ ಆತ ನನ್ನಿಂದ ಮುಂದಾಗಿದ್ದ. ಹಿಂತಿರುಗಿ ಬರುವಾಗ ಕೆಲವು ಕ್ಷಣಗಳ ತನಕ ಅವನ ಅನುಸಂಧಾನ ದೃಷ್ಟಿ ನನ್ನ ಮುಖದ ಮೇಲೆ ನೆಟ್ಟಿತ್ತು. 'ನೀವು ಉತ್ತಮ ಕಲಾವಿದೆಯಂತೆ. ಈಗಲೂ ಪೆಯಿಂಟಿಂಗ್ ಮಾಡುತ್ತೀರೇನು?' ಅವನ ಮಾತಿಗೆ ಸಂಕುಚಿತಳಾಗಿದ್ದೆ. ಹೂಂ ಎಂದೂ ಉತ್ತರಿಸಲಾಗಲಿಲ್ಲ. 'ನೋಡಿ... ಇಷ್ಟು ಕೋಮಲ ವ್ಯಕ್ತಿತ್ವ ಕಲಾವಿದೆಯದೇ ಹೊರತು ವಿಜ್ಞಾನಿಗಳದ್ದಾಗಿರಲಿಕ್ಕಿಲ್ಲ' ನಗುತ್ತಾ ಅವನೇ ಮಾತು ಮುಂದುವರಿಸಿದ್ದ. 'ಹೌದು ಸಂಜಯ, ಹಗಲಲ್ಲೂ ಇವಳು ಕಣ್ಣು ಮುಚ್ಚಿ ಕನಸು ಕಾಣುತ್ತಿರುತ್ತಾಳೆ.' -ನನ್ನ ಪ್ರತಿಭಟನೆಗೂ ಕಾಯದೆ ನೀನು ಸಂಜಯನಿಗೆ ಹೇಳಿದ್ದಿ.</p>
<p>ಮನೆಗೆ ಬಂದು ನಾವೆಲ್ಲರೂ ಚಹಾ ಕುಡಿಯುತ್ತಿದ್ದಾಗಲೂ ಸಂಜಯನ ದೃಷ್ಟಿ ನನ್ನನ್ನೇ ಅಂಟಿಕೊಂಡಿತ್ತು. ಕಣ್ಣಂಚಿನಿಂದ ಅವನನ್ನು ನೋಡುತ್ತಾ ಕ್ಷಣಮಾತ್ರದಲ್ಲಿ ಮನಸ್ಸನ್ನು ಸೆರೆ ಹಿಡಿಯಬಲ್ಲ ಅವನ ವ್ಯಕ್ತಿತ್ವದ ಬಗ್ಗೆ ಯೋಚಿಸುತ್ತಿದ್ದೆ.</p>
<p>ಆ ಬಳಿಕ ನಾನು ಯೂನಿವರ್ಸಿಟಿಗೆ ಹೋಗುತ್ತಿದ್ದಾಗ ಅದೇಷ್ಟೋ ಸಲ ಸಂಜಯ ನನ್ನ ಜೊತೆಗಿರುತ್ತಿದ್ದ. ನಮ್ಮ ವಯಸ್ಸಿನ ಬಗ್ಗೆ ಅದೆಷ್ಟು ಸಲ ನಾವು ಚರ್ಚಿಸಿಲ್ಲ? ಅವನು ವಿಜ್ಞಾನದ ಅನೇಕ ವಿಷಯಗಳನ್ನು ನನಗೆ ತಿಳಿಸಿ ಹೇಳಿದ್ದ. ಜನರ ತೀಕ್ಷ್ಣದೃಷ್ಟಿಗೆ ಬಲಿಯಾಗಿದ್ದೆವು. ಅವರ ವ್ಯಂಗ್ಯ ಮಾತಿನ ವಿಷಯವಾಗಿದ್ದೆವು. ನಾವು ಜೀವನ ಸಂಗಾತಿಗಳಾಗುವೆವೆಂಬ ಭರವಸೆಯಿದ್ದುದರಿಂದ ಅವುಗಳಿಗೆ ಗಮನ ಕೊಡಲಿಲ್ಲ.</p>
<p>ಅದೇ ನನ್ನ ಸಂಜಯನೊಂದಿಗೆ ಅಂದು ನಾನು ಆಶ್ರಮದ ಅತಿಥಿ ಗೃಹದಲ್ಲಿ ತಡವರಿಸಿ ಮಾತಾಡುತ್ತಿದ್ದೇನೆ. ಇದೇ ಸಂಜಯ ಪ್ರತಿದಿನ ನನ್ನ ಬೆರಳೆಣಿಸಿ ನಾನು ನಿನಗೆ ಹೆಚ್ಚು ಕಿರಿಯವನಲ್ಲ, ಒಂದೆರಡು ತಿಂಗಳುಗಳ ಅಂತರವೆಂದು ತಿಳಿಯಹೇಳುತ್ತಿದ್ದ. ಅಬ್ಬಾ! ಅದೆಂಥ ವಿಚಿತ್ರ ಪರಿಸ್ಥಿತಿ ಉಂಟಾಗಿತ್ತು? ನಾನು ಅವನ ಪ್ರೀತಿಯ ಮೋನಿ ಅಲ್ಲವೆಂದು ಸಂಜಯ ಬಹುಶಃ ನನ್ನ ಮಾತುಗಳಿಂದ ತಿಳಿದಿದ್ದ. ಆದರೂ ಅವನ ಆವೇಶ ಮರೆಯಾಗಲಿಲ್ಲ.</p>
<p>ಕಂಪಿಸುವ, ಅಸ್ಪಷ್ಟ, ಭಾವಭರಿತ ಶಬ್ದ ಅವನ ಮುಖದಿಂದ ಹೊರಬಿದ್ದಿತು. 'ಮೋನಿ...!'</p>
<p>ಸತ್ಯ ಹೇಳುತ್ತಿದ್ದೇನೆ- ಅನು, ನಿಜವಾಗಿಯೂ ನನಗೆ ತುಂಬ ವ್ಯಥೆಯಾಯಿತು. ಅದೆಷ್ಟು ಬಯಕೆಯೊಂದಿಗೆ ಇಲ್ಲಿಗೆ ಬಂದಿದ್ದ ಆತ! ಜೀವನದ ಆರಂಭದಲ್ಲಿ ಒಮ್ಮೆ ಅನುಭವಿಸಿದ ಮಧುರ ಪ್ರಣಯದ ಭಗ್ನಾವಶೇಷವನ್ನು ಹುಡುಕಲು ಬಂದಿದ್ದ<br />ಆತ! ಇವೆಲ್ಲವೂ ನನಗೆ ತಿಳಿಯದಿರಲಿಲ್ಲವೆಂದಲ್ಲ, ಆದರೆ ಯಾವ ಸಂಯೋಗದಿಂದ ನಾವು ಬಂಧಿಸಲ್ಪಟ್ಟಿದ್ದೆವೋ, ಅದರಲ್ಲಿ ಆ ಮಧುರ ಸನ್ನಿವೇಶಗಳಿಗೆ, ಅನುಭವಗಳಿಗೆ, ರಸನಿಮಿಷಗಳಿಗೆ ಏನೂ ಮಹತ್ವವಿರಲಿಲ್ಲ. ನಾವು ಒಟ್ಟಿಗೆ ಕಳೆದ ದಿನಗಳು ಎಂದೋ ಕಾಲಗರ್ಭದಲ್ಲಡಗಿದ್ದವು. ಬಹಳ ಸಮಯದ ತನಕ ನಾವಿಬ್ಬರೂ ಮೌನವಾಗಿದ್ದೆವು. ನನ್ನ ಅಚೇತನವನ್ನು ಭೇದಿಸಿ ಒಂದು ತೀಕ್ಷ್ಣ ಸ್ಮೃತಿ ನನ್ನ ಮನಃಪ್ರಾಣಗಳನ್ನು ಹಿಂಡತೊಡಗಿತ್ತು-</p>
<p>ನಾನು ಸಂಜಯನನ್ನು ಭೇಟಿಯಾದಾಗಲೆಲ್ಲಾ ಆತನ ಪ್ರಶಂಸಾತ್ಮಕ ದೃಷ್ಟಿ ನನ್ನ ಮೇಲೆ ಬೀರುತ್ತಿತ್ತು-</p>
<p>'ನೀನು ಇಷ್ಟು ಒಳ್ಳೆಯವಳೇಕೆ ಮೋನಿ...?' ಆಗ ನಾನು ಮುಗುಳ್ನಕ್ಕು, 'ನೋಡು ನಾನು ಪ್ರಾಯದಲ್ಲಿ ನಿನಗಿಂತ ಹಿರಿಯಳು. ಆದರೂ ನೀನು ನನ್ನನ್ನು ಏಕವಚನದಲ್ಲಿ ಸಂಬೋಧಿಸುತ್ತಿದ್ದಿ' ಎಂದು ಗದರಿಸುತ್ತಿದ್ದೆ. ಆತ ತನ್ನದೇ ಆದ ಧಟಿಯಲ್ಲಿ, ತಾಳ-ಲಯಗಳಲ್ಲಿ ನಗುತ್ತಿದ್ದ.</p>
<p>ಆದರೆ ಇಂದು ನನ್ನನ್ನು ತಾಪಸಿಯ ರೂಪದಲ್ಲಿ ಕಂಡು 'ನೀವು' ಎಂದು ಕರೆಯಲು ಪ್ರಾರಂಭಿಸಿದ್ದ. ನಮ್ಮ ಮಧ್ಯೆ ಸಮಯದ ಪರಿಸ್ಥಿತಿಯ, ಯಥಾರ್ಥದ ಅಡ್ಡಗೋಡೆಯಿತ್ತು.</p>
<p>ಕೊನೆಗೆ ನಾನೇ ಮೌನವ್ರತವನ್ನು ಮುರಿದೆ- 'ಏನು ಯೋಚಿಸುತ್ತಿದ್ದಿ, ಸಂಜಯ-?'</p>
<p>'ಏನಿಲ್ಲ. ಯಾವ ದಿನಗಳನ್ನು ನೀವು ಮರೆತಿದ್ದೀರೋ, ಯಾವ ನೆನಪುಗಳನ್ನು ಮತ್ತೆ ನೆನಪಿಸಿಕೊಳ್ಳಲು ಇಷ್ಟಪಡುವುದಿಲ್ಲವೋ ಅವುಗಳನ್ನೇ ನೆನಪಿಸುತ್ತಿದ್ದೆ. ಅವುಗಳನ್ನು ನಾನು ಮರೆಯಲಿಚ್ಛಿಸುವುದಿಲ್ಲ...' ಅವನು ನಿಧಾನವಾಗಿ ಹೇಳುತ್ತಿದ್ದ: 'ಒಂದು ಮಾತು ಹೇಳಬೇಕೆಂದಿದ್ದೇನೆ- ನನ್ನ ಜೀವನದ ಕೆಲವು ಮಧುರ ಕ್ಷಣಗಳನ್ನು ಮೋನಿ ಎಂಬ ಹುಡುಗಿಯೊಂದಿಗೆ ಕಳೆದಿದ್ದೇನೆ. ಅವಳು ಹೊರಟುಹೋದ ದಿನದಿಂದ ಜೀವನದ ಎಲ್ಲಾ ಮಧುರತೆ ಕಟುವಾಗಿ ಮಾರ್ಪಾಟಾಗಿದೆ. ಸೀಮಳೊಂದಿಗೆ ವೈವಾಹಿಕ ಬಂಧನವಿದೆ, ಆದರೆ ಮನಸ್ಸಿನ ಮಿಲನವಿನ್ನೂ ಆಗಿಲ್ಲ-'</p>
<p>ನಾನು ಆಶ್ಚರ್ಯಚಕಿತಳಾದೆ. ಇದು ಸರಿಯಲ್ಲ. ಸಂಜಯನ ಶಾಂತಿಗಾಗಿಯೇ ನಾನು ವಿರಾಗಿಣಿಯಾಗಿದ್ದೆ. ಈಗ ಆತನೇ ತನ್ನ ಸುಖ, ಶಾಂತಿಯನ್ನು ನಷ್ಟಗೊಳಿಸುತ್ತಿದ್ದಾನೆ. ನಾನು ಸಂಜಯನಿಗೆ ತಿಳಿಯ ಹೇಳಿದೆ- 'ಇದು ಸರಿಯಲ್ಲ ಸಂಜಯ. ಪ್ರೇಮವನ್ನು ಅವಮಾನಿಸಬೇಡ. ನನ್ನನ್ನು ಸಂಪೂರ್ಣವಾಗಿ ಮರೆತುಬಿಡು- ಹಿಂತಿರುಗಿ ಹೋಗು- ಸೀಮಾಳನ್ನು ಸ್ನೇಹ, ಆದರಗಳಿಂದ ನಿನ್ನವಳನ್ನಾಗಿ ಮಾಡಿಕೋ. ನನ್ನನ್ನು ಲಜ್ಜಾಸ್ಪದ ಸ್ಥಿತಿಯಲ್ಲಿಡಬೇಡ- ಸಂಜಯ!'<br /><em>ಅಮೆರಿಕನ್ನಡದ ಕತೆಗಳು/೪೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೫</em><br />-ಇಲ್ಲವಾದರೆ ಸೀಮಾಳ ಮುಂದೆ ನನ್ನ ಕಣ್ಣಮುಂದೆ ಗತಜೀವನದ ಘಟನೆಗಳು ಮಿಂಚಿ ಹೋಗುತ್ತಿದ್ದವು.</p>
<p>ಅಂದು 'ಪಿಕ್‍ನಿಕ್'ನಲ್ಲಿ ಒಬ್ಬಳೇ ದೂರದಲ್ಲಿ ಕುಳಿತುಕೊಂಡಿದ್ದಾಗ, ಸಂಜಯನೂ ನನ್ನ ಬಳಿ ಬಂದು ಕುಳಿತಿದ್ದ. 'ಮೋನಿ... ಜೀವನದಲ್ಲಿ ನನಗೆ ಯಾವ ಸುಖ, ಶಾಂತಿಯ ಬಯಕೆಯಿತ್ತೋ ಅವೆಲ್ಲವೂ ನಿನ್ನ ಸಾನ್ನಿಧ್ಯದಲ್ಲಿ ದೊರಕಿವೆ. ನಿನಗೆ...?' ನಗುತ್ತಾ ನಾನು ಅವನಿಂದ ದೂರ ಓಡಿದ್ದೆ.</p>
<p>ಅದೇ ದಿನ ನಾವಿಬ್ಬರೂ ಮರದ ನೆರಳಿನಲ್ಲಿ ಕುಳಿತು ಮಾತಾಡುತ್ತಿದ್ದೆವು. ಅನು, ಈಗ ನೀನೇ ಹೇಳಿದ್ದಿ- 'ಮೋನಿ, ನಿನ್ನಲ್ಲೊಂದು ಮಾತು ಹೇಳಬೇಕೆಂದು ಬಹಳ ದಿನಗಳಿಂದ ಇಚ್ಛಿಸುತ್ತಿದ್ದೆ. ಬಹಳ ದಿನಗಳ ಹಿಂದೆಯೇ ಸಂಜಯನ ಮದುವೆ ನಿಶ್ಚಯವಾಗಿದೆ- ನಿನ್ನನ್ನು ಆತ ಭೇಟಿಯಾಗುವ ಮೊದಲೇ... ಸ್ನೇಹವಾದ ಬಳಿಕ ಸಂಜಯನು ಆ ಮದುವೆಗೆ ಸಿದ್ಧನಿಲ್ಲ. ಈ ಮಾತುಗಳನ್ನು ನಾನು ಮೊದಲೇ ಹೇಳಬೇಕಿತ್ತು. ನೀವಿಬ್ಬರು ಕೇವಲ ಸ್ನೇಹಿತರು ಅದಕ್ಕಿಂತ ಹೆಚ್ಚೇನೂ ಅಲ್ಲ ಎಂದು ಭಾವಿಸಿದ್ದೆ.'</p>
<p>ಕ್ಷಣವೊಂದರಲ್ಲಿ ಅದೆಂತಹ ಪರಿವರ್ತನೆ!</p>
<p>ಆತ್ಮಪರೀಕ್ಷೆಯ ಆ ಕ್ಷಣ ನನ್ನಿಂದೇನು ಬಯಸುತ್ತಿತ್ತು ಎಂದು ನನಗೆ ತಿಳಿದಿತ್ತು. 'ಅನು, ನೀನು ನನ್ನನ್ನಿನ್ನೂ ಅರ್ಥ ಮಾಡಿಕೊಂಡಿಲ್ಲ. ನನ್ನ ಹಾಗೂ ಸಂಜಯನ ಸ್ನೇಹದಲ್ಲಿ ಹೆಚ್ಚೇನೂ ವಿಷಯವಿಲ್ಲ ನಾನೂ ನೀನೂ ಸ್ನೇಹಿತೆಯರಾಗಿರುವಂತೆ- ಸಂಜಯ ಹಾಗೂ ನಾನು ಆಪ್ತರು. ಸಂಜಯನನ್ನು ನಾನು ನಿಜವಾಗಿಯೂ ಬಯಸುತ್ತೇನೆ. ಆದರೆ ಅವನೊಂದಿಗೆ ವಿವಾಹದ ಮಾತನ್ನು ಯೋಚಿಸುತ್ತಿದ್ದೇನೆ ಎಂದು ಇದರ ಅರ್ಥವಲ್ಲ. ಎಷ್ಟಾದರೂ ಅವನು ನನಗೆ ಪ್ರಾಯದಲ್ಲಿಕಿರಿಯವನು-' ನನ್ನ ಗಂಟಲು ಕಟ್ಟಿ ಬಂದಿತ್ತು.</p>
<p>ಹಿಂದೆ ನಿಂತಿದ್ದ ಸಂಜಯ ನಮ್ಮಿಬ್ಬರ ಮಾತುಗಳನ್ನು ಕೇಳಿಸಿಕೊಂಡಿದ್ದ- 'ಒಳ್ಳೆಯದಾಯಿತಕ್ಕಾ, ಎಲ್ಲಾ ವಿಷಯಗಳನ್ನು ನೀನೇ ಇವಳಿಗೆ ಹೇಳಿದ್ದಿ. ಇನ್ನು ಆಕೆ ನನ್ನನ್ನು ಮೋಸಗಾರನೆಂದು ತಿಳಿಯಬಹುದು. ನನ್ನನ್ನು ತಿರಸ್ಕಾರದ ದೃಷ್ಟಿಯಿಂದ ಕಾಣಬಹುದು. ಆದರೆ ನಾನು ಅವಳನ್ನು, ನನ್ನ ಪ್ರಥಮ ಪ್ರೇಮವನ್ನು ಎಂದೂ ಮರೆಯುವಂತಿಲ್ಲ?' ಸಂಜಯ ಅಲ್ಲಿಂದ ಹೊರಟು ಹೋಗಿದ್ದ.</p>
<p>ಮದುವೆಯ ದಿನ ನೀನು ಬಲಾತ್ಕಾರವಾಗಿ ನನ್ನನ್ನು ಕರೆದುಕೊಂಡು ಹೋಗಿದ್ದೆ. ನನ್ನಿಂದ ಕೆಲವು ವರುಷಗಳಿಗೆ ಕಿರಿಯ ಆ ಮುಗ್ಧ ಕಿಶೋರಿಯನ್ನು ನೋಡಿದೆ. ಅವಳ ಕಣ್ಣುಗಳಲ್ಲಿ ತೇಲುವ ಕನಸುಗಳನ್ನು ಕಂಡು ಯೋಚಿಸಿದೆ- 'ಇಲ್ಲ. ಈ ಸುಖಕ್ಕೆ ಗ್ರಹಣ ತಗಲಬಾರದು.'</p>
<p>ರಜೆ ಕಳೆದು ಕಾಲೇಜು ಸೇರಿದ ಬಳಿಕ ನಾನು ಏಕಾಂಗಿಯಾಗಿಯೇ ಇರುತ್ತಿದ್ದೆ. ಒಂದು ದಿನ ಲಲಿತ ನನ್ನನ್ನು ಛೇಡಿಸಿದಳು- 'ಮೋನಿ... ಸಂಜಯನಿಗೆ ಮದುವೆ ಆಯಿತಂತೆ. ನಾವೇನೋ ಬೇರೆಯೇ ಯೋಚಿಸಿದ್ದೆವು. ಈಗ ರವಿ ನಿನ್ನ ಹಿಂದೆ ಬಿದ್ದಿದ್ದಾನೆ. ಸ್ವಲ್ಪ ಜಾಗ್ರತೆಯಗಿರು... ಮೋನಿ!' ಅವಳೊಂದಿಗಿದ್ದ ಹುಡುಗಿಯರೂ ನಕ್ಕಿದ್ದರು.</p>
<p>
<strong><em>-</em>ಮೂಲ: ಹಿಂದಿಯಲ್ಲಿ ಡಾ|| ಶ್ರೀಮತಿ ಶೈಲ ಗೌಡ</strong>
</p>
<p><strong>ಅನುವಾದ:<em>ರಾಘವ ಗೌಡ</em></strong>(ಕೆಟರಿಂಗ್, ಓಹಿಯೋ)</p>
<p>
<strong>ಅಮೆರಿಕಾ! ಅಮೆರಿಕಾ!!</strong>
</p>
<p>

</p>
<p>
<strong>
<em> </em>
</strong>
<em>''ಈಗ ಹೇಗಿದ್ರೂ ನಮ್ಮನೆ ಹುಡುಗ ನೀನು ಹೊರಡ್ತಿದೀಯ. ನ್ಯೂಯಾರ್ಕಿನಿಂದ ಇದನ್ನ ಪೋಸ್ಟ್ ಮಾಡಿಬಿಡು''</em>
</p>
<p>ಕೊನೆಗೂ ಸಿಕ್ಕಿತು! ಅಮೆರಿಕಾಗೆ ಹೊರಡುವ ಅವಕಾಶ ಸಿಕ್ಕಿತು ಸುಬ್ಬುವಿಗೆ. ಸಂತೋಷದಿಂದ ಸುಬ್ಬು ಆರಂಗುಲ ಎತ್ತರಕ್ಕೆ ಜಿಗಿದ.</p>
<p>ಅಮೆರಿಕಾಗೆ ಹೊರಡಬೇಕೆನ್ನುವ ಸುಬ್ಬುವಿನ ಹಂಬಲ ಇಂದು ನೆನ್ನೆಯದಲ್ಲ. ಆ ಕನಸಿನಲ್ಲಿಯೇ ವರ್ಷಗಳು ಉರುಳಿದ್ದವು. ಅದಕ್ಕಾಗಿ ಅವನು ನಡೆಸಿದ ಪ್ರಯತ್ನಗಳೆಷ್ಟು! ಹಲಾವಾರು ಬಾರಿ ಸೋಲನ್ನು ಎದುರಿಸಿ ಸಾಕಾಗಿ, 'ಇದೇ ಕೊನೆಯ ಪ್ರಯತ್ನ' ಎಂದು ದೃಢ ನಿರ್ಧಾರ ಮಾಡಿ ಪ್ರಯತ್ನಿಸಿದಾಗ ಕನಸು ನನಸಾಯಿತೆಂದರೆ ಸಾಮಾನ್ಯವೇ?</p>
<p>ನ್ಯೂಯಾರ್ಕಿನಲ್ಲಿದ್ದ ಗೆಳೆಯನೊಬ್ಬನಿಗೆ ಕಾಗದ ಬರೆದು ನಾಲ್ಕೈದು ದಿನಗಳ ಮಟ್ಟಿಗೆ ಅವನ ಮನೆಯಲ್ಲಿರಲು ಅನುಮತಿ ಪಡೆದದ್ದಾಯಿತು.</p>
<p>ಸುಬ್ಬು ಅಮೆರಿಕಾಗೆ ಹೊರಡಲಿರುವ ವಿಷಯ ತಿಳಿದ ಸ್ನೇಹಿತರು 'ಒಳ್ಳೆ ಅದೃಷ್ಟ ಕಣೋ ನಿಂದು ಸುಬ್ಬು' ಎಂದು ಬೆನ್ನು ತಟ್ಟಿ,</p>
<p>''ಹೋಟೆಲಿನಲ್ಲಿ ನಮಗೆಲ್ಲಾ ಭರ್ಜರಿ ಊಟ ಹಾಕಿಸ್ಬೇಕಪ್ಪಾ'' ಎಂದರು.</p>
<p>'ಅಮೆರಿಕಾಗೆ ಹೋದ ಮೇಲೆ ನನಗೆ ದುಡ್ಡಿಗೇನು ಕಡಿಮೆ?' ಎಂಬ ಭಾವನೆ ಮೈತುಂಬಿ ಹೋಟೆಲಿನ ಊಟಕ್ಕೆ ಐವತ್ತೈದು ರೂಪಾಯಿ ಖರ್ಚು ಮಾಡಿದ.</p>
<p>ನೆಂಟರಿಷ್ಟರ ಪರಿಯೇ ಬೇರೆ! ಸ್ನೇಹಿತರಂತೆ 'ಊಟ ಹಾಕಿಸು' ಎನ್ನಲಿಲ್ಲ, ಅವನನ್ನೇ ತಮ್ಮ ಮನೆಗೆ ಊಟಕ್ಕೆ ಕರೆದರು. ಆಹ್ವಾನದ ಮೇಲೆ ಆಹ್ವಾನ!</p>
<p>ಭಾರತ ಬಿಟ್ಟು ಹೊರಡಲು ಎಂಟು-ಹತ್ತು ದಿನಗಳಿರುವಾಗ ಸುಬ್ಬುವಿಗೆ ಬಿಡುವಿಲ್ಲದಷ್ಟು ಕೆಲಸ, ಜೊತೆಗೆ ಬಂಧು-ಬಳಗದವರ, ಪರಿಚಯಸ್ಥರ ಔತಣದ<br /><em>ಅಮೆರಿಕನ್ನಡದ ಕತೆಗಳು/೪೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೭</em><br />ಆತ್ಮೀಯ ಒತ್ತಾಯ ಬೇರೆ! ಮೊದಲಿಗೆ ಸುಬ್ಬುವನ್ನು ಔತಣಕ್ಕೆ ಕರೆದದ್ದು ದೂರದ ಸಂಬಂಧಿ ಜಾನಕಮ್ಮ. ಸುಬ್ಬುವಿಗೆ ಅವರ ಪರಿಚಯವಿತ್ತಾದರೂ ಒಂದು ದಿನವೂ ಮಾತನಾಡಿಸಿದವನಲ್ಲ. ಅವನನ್ನು ಮಾತನಾಡಿಸುವ ತಂಟೆಗೆ ಎಂದೂ ಹೋಗದಿದ್ದ ಜಾನಕಮ್ಮ, ಸುಬ್ಬು ಅಮೆರಿಕಾಗೆ ಹೊರಡುವ ಸುದ್ದಿ ಮುಟ್ಟಿದ ಕೂಡಲೇ ಓಡೋಡಿ ಬಂದಿದ್ದರು.</p>
<p>''ಸುಬ್ಬೂ, ಅಮೆರಿಕಾಗೆ ಹೊರಡ್ತೀಯಂತೆ! ತುಂಬಾ ಸಂತೋಷ ಕಣಪ್ಪ. ಇನ್ನು ಎಷ್ಟು ವರ್ಷಕ್ಕೋ ನಿನ್ನನ್ನು ನೋಡೋದು. ನಮ್ಮನೆಗೆ ಬಂದು ಒಂದು ತುತ್ತು ಊಟ ಮಾಡ್ಕೊಂಡು ಹೋಗಪ್ಪ. ದೇವರು ನಿನಗೆ ಎಲ್ಲಾ ಒಳ್ಳೇದು ಮಾಡಲಿ ಅಂತ ಹರೈಸಿ ಒಂದಿಷ್ಟು ಸಿಹಿ ಮಾಡ್ತೀನಿ ಅಷ್ಟೆ''</p>
<p>ಅಕ್ಕರೆ ಉಕ್ಕಿ ಹರಿಯುತ್ತಿತ್ತು ಅವರ ಧ್ವನಿಯಲ್ಲಿ. 'ಆಗಲಿ' ಎಂದು ಒಪ್ಪಿಕೊಂಡ. ಅದೇ ಮೊದಲು! ಪ್ರಧಾನ ಮಂತ್ರಿಗಳ ಕಾರ್ಯಕ್ರಮವನ್ನೂ ಮೀರಿಸುವಂತೆ ಬೆಳೆಯಿತು ಸುಬ್ಬುವಿನ ಎಂಟು ದಿನಗಳ ಕಾರ್ಯಕ್ರಮದ ಪಟ್ಟಿ! ಬೆಳಿಗ್ಗೆ ಒಂದು ಮನೆಯಲ್ಲಿ ಉಪಹಾರ, ಇನ್ನೊಂದು ಮನೆಯಲ್ಲಿ ಬೆಳಗಿನ ಔತಣದೂಟ. ಮಧ್ಯಾಹ್ನದ ತಿಂಡಿಗೆ ಇನ್ನೊಂದು ಮನೆ, 'ಕಾಫಿಗೆ ಮತ್ರ ಬರ್ತೀನಿ, ಪುರುಸೊತ್ತಿಲ್ಲ' ಎಂದು ಒಪ್ಪಿಕೊಂಡ ನಾಲ್ಕೈದು ಮನೆಗಳ ಭೇಟಿ ದಿನವೂ ಇದ್ದೇ ಇರುತ್ತಿತ್ತು. ರಾತ್ರಿಯ ಔತಣ ಇನ್ನೊಬ್ಬರ ಮನೆಯಲ್ಲಿ! ತನ್ನ ಮನೆಯಲ್ಲಿ ಒಂದು ಲೋಟ ನೀರು ಕುಡಿಯಲೂ ಅವಕಾಶವಿಲ್ಲ ಸುಬ್ಬುವಿಗೆ. ಅಮ್ಮನ ಕೈಯಿನ ಅಡಿಗೆಯೂ ಸೊನ್ನೆಯಾಯಿತು. ಸುಬ್ಬು ದೂರ ದೇಶಕ್ಕೆ ಹೊರಡುವಷ್ಟರಲ್ಲಿ ಅವನಿಗೆ ಇಷ್ಟವಾದುದನ್ನೆಲ್ಲಾ ಮಾಡಿ ಮಾಡಿ ತಿನ್ನಿಸಬೇಕೆಂದುಕೊಂಡಿದ್ದ ಅವನ ತಾಯಿ ಪೇಚಾಡಿಕೊಂಡರು.</p>
<p>ಒಪ್ಪಿಕೊಂಡ ಕಾರ್ಯಕ್ರಮಕ್ಕೆ ಅನುಗುಣವಾಗಿ ಮೊದಲು ಜಾನಕಮ್ಮನ ಮನೆಗೆ ಊಟಕ್ಕೆ ಹೋದ ಸುಬ್ಬು 'ಒಂದು ಸಿಹಿ ಮಾಡ್ತೀನಿ ಅಷ್ಟೆ' ಎಂದಿದ್ದ ಜಾನಕಮ್ಮ ಭಾರೀ ಔತಣದ ಅಡಿಗೆಯನ್ನೇ ಮಾಡಿಬಿಟ್ಟಿದ್ದರು. ಬಿಸಿಬೇಳೆ ಭಾತ್, ಕೇಸರೀ ಭಾತ್, ಪಾಯಸ, ಪಲ್ಯ, ಕೋಸಂಬರಿ ಮೊದಲಾದ ಹತ್ತಾರು ವಿಧಗಳು. ಜೊತೆಗೆ ಉಪಚಾರದ ಮಾತು ಬೇರೆ! ಸ್ವಲ್ಪ ಹೆಚ್ಚಾಗಿಯೇ ಊಟ ಮಾಡಿದ ಸುಬ್ಬು. ಹೊಟ್ಟೆ ಭಾರವಾಯಿತು.</p>
<p>ಜಾನಕಮ್ಮನ ಗಂಡ ಅಮೆರಿಕದ ಬಗ್ಗೆ, ಸುಬ್ಬುವಿನ ಮುಂದಿನ ಅಭಿವೃದ್ಧಿ ಯೋಜನೆಗಳ ಬಗ್ಗೆ ವಿಚಾರಿಸಿಕೊಂಡರು. ಅವರ ಮಗ, ಸೊಸೆ, ಮೊಮ್ಮಕ್ಕಳು ಅಮೆರಿಕದ ಓರಿಗನ್ ಸಂಸ್ಥಾನದಲ್ಲಿ ಇರುವ ವಿಚಾರ ಸುಬ್ಬುವಿಗೆ ತಿಳಿದದ್ದು ಆಗಲೇ.</p>
<p>ಸ್ವಲ್ಪ ಹೊತ್ತು ಅದೂ ಇದೂ ಮಾತನಾಡುತ್ತಿದ್ದು</p>
<p>''ನಾನಿನ್ನು ಬರಲೇ?''</p>
<p>ಎಂದಾಗ, ಒಳಗೆ ಹೋಗಿ ಜಾನಕಮ್ಮ ಒಂದು ದೊಡ್ಡ ಪ್ಯಾಕೆಟ್ಟನ್ನು ತಂದು ನಗುನಗುತ್ತಾ ಸುಬ್ಬುವಿನ ಕೈಗಿತ್ತರು.</p>
<p>''ಏನಿದೆಲ್ಲ'' ಎಂದು ಸಂಕೋಚ ವ್ಯಕ್ತಪಡಿಸಿದ ಸುಬ್ಬು.</p>
<p>''ಇಲ್ಲಿ ಸಿಕ್ಕೋ ಅಷ್ಟು ಒಳ್ಳೆ ಲೆದರ್ ಅಮೆರಿಕಾದಲ್ಲಿ ಸಿಗೋಲ್ವಂತಲ್ಲಾ ಸುಬ್ಬು. ನಮ್ಮ ಮಗ ಕಾಗದದಲ್ಲಿ ಬರೆದಿದ್ದ. ಚಪ್ಪಲಿ, ಬೂಟ್ಸು ಎಲ್ಲಾ ದುಬಾರಿ ಬೆಲೆಯಂತೆ ಅಲ್ಲಿ. ನಾವಿಲ್ಲಿರೋವಾಗ ಅವರ್ಯಾಕೆ ಅದಕ್ಕೆಲ್ಲಾ ದುಡ್ಡು ಸುರೀಬೇಕು ಅಂತ ಅಂದುಕೊಳ್ತಿದ್ದೆವು. ಈಗ ಹೇಗಿದ್ರೂ ನಮ್ಮನೆ ಹುಡುಗ ನೀನು ಹೊರಡ್ತಿದೀಯ. ನ್ಯೂಯಾರ್ಕಿನಿಂದ ಇದನ್ನ ಪೋಸ್ಟ್ ಮಾಡಿಬಿಡು. ಒಬ್ಬೊಬ್ಬರಿಗೆ ಒಂದೊಂದು ಜೊತೆ ಮಾತ್ರ ಕಳಿಸ್ತಿದೀನಿ ಜಾಸ್ತಿಯೇನಿಲ್ಲ.''</p>
<p>'ಸಾಧ್ಯವಿಲ್ಲ' ಎನ್ನಲು ಬಾಯಿ ಬರಲಿಲ್ಲ ಸುಬ್ಬುವಿಗೆ. ಅವರ ಅನ್ನದ ಋಣ ತೀರಿಸಬೇಡವೇ? ತನಗೆ ಉಡುಗೊರೆ ಕೊಡುತ್ತಿದ್ದಾರೆಂದು ಭಾವಿಸಿದ್ದಕ್ಕಾಗಿ ಪೆಚ್ಚು ನಗೆ ನಕ್ಕು ಸ್ವೀಕರಿಸಿದ ಸುಬ್ಬು.</p>
<p>''ಸೂಟ್‍ಕೇಸಿನಲ್ಲಿಟ್ಟು ಏರೋಪ್ಲೇನಿಗೆ ಹಾಕಿಬಿಟ್ಟರೆ, ತನ್ನಷ್ಟಕ್ಕೆ ತಾನೇ ಹೋಗಿ ಸೇರುತ್ತೆ. ನೀನೇನೂ ಹೊರಬೇಕಾಗಿಲ್ಲವಲ್ಲಾ'' ಎಂದು ಧೈರ್ಯ ಹೇಳಿದರು ಆಕೆ.</p>
<p>ಶ್ರೀ ರಾಮನ ಪಾದುಕೆಯನ್ನು ಹೊತ್ತು ನಡೆದ ಭರತನಂತೆ, ಜಾನಕಮ್ಮನ ಮಗನ ಸಂಸಾರದ ಪಾದಕ್ಷೆಗಳನ್ನು ಹೊತ್ತು ಮನೆಗೆ ನಡೆದ. ಔತಣ ಹೊಟ್ಟೆಗೆ ಭಾರವಾದಂತೆ, ಅವರು ಕೊಟ್ಟ ಪೊಟ್ಟಣ ಕೈಗೆ ಭಾರವೆನಿಸಿತು.</p>
<p>ಸುಬ್ಬುವಿನ ತಂದೆಯ ಸ್ನೇಹಿತರ ಹೆಂಡತಿ ಶೀಲಾ ಆಧುನಿಕ ರೀತಿನೀತಿಗಳನ್ನು ಅರಿತವಳು. ಹೇಳದೇ ಕೇಳದೇ ಸುಬ್ಬುವಿಗೆ ಭಾರ ಹೊರಿಸಲಿಲ್ಲ ಆಕೆ.</p>
<p>''ಸುಬ್ಬೂ, ನನ್ನ ತಂಗಿ ಶ್ರೀಲತಾ ನ್ಯೂಜರ್ಸಿನಲ್ಲಿ ಇರೋ ವಿಚಾರ ನಿಂಗೆ ಗೊತ್ತು. ಬಸುರಿ ಹುಡುಗಿ ಪಾಪ! ಅಷ್ಟು ದೂರದಲ್ಲಿದ್ದಾಳೆ. ಬಳೆ ತೊಡಿಸಿ ಆರತಿ ಮಾಡೋದಕ್ಕಂತೂ ಅವಕಾಶ ಇಲ್ಲ. ಪುಳಿಯೋಗರೆ ತಿನ್ನಬೇಕು ಅಂತ ಆಸೆಯಂತೆ. ಒಂದಿಷ್ಟು ಪುಳಿಯೋಗರೆ ಗೊಜ್ಜು, ಚಟ್ನಿಪುಡಿ, ಉಪ್ಪಿನಕಾಯಿ ಕೊಡ್ತೀನಿ ದಯವಿಟ್ಟು ತಲುಪಿಸುತ್ತೀಯಾ?'' ಎಂದು ಕೇಳಿಕೊಂಡಳು. 'ಒಲ್ಲೆ' ಎನ್ನುವಷ್ಟು ಕಠಿಣ ಹೃದಯದವನೇ ಸುಬ್ಬು?</p>
<p>''ಆಗಲಿ ಕೊಡಿ'' ಎಂದ.</p>
<p>''ನಿಂಗೆ ತೊಂದ್ರೆ ಆಗೋಲ್ಲ ತಾನೇಪ್ಪಾ?'' ಎಂದು ಮತ್ತೊಮ್ಮೆ ಕೇಳಿ ಪೊಟ್ಟಣವನ್ನು ಕೈಗಿತ್ತ ಶೀಲಾ ಹೇಳಿದಳು.</p>
<p>''ಒಂದು ರೇಷ್ಮೆ ಸೀರೇನೂ ಇಟ್ಟಿದೀನಿ ಇದರೊಂದಿಗೆ ಉಟ್ಟುಕೊಳ್ಳಲಿ<br /><em>ಅಮೆರಿಕನ್ನಡದ ಕತೆಗಳು/೪೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೯</em><br />ಹುಡುಗಿ ಪಾಪ ಎಷ್ಟು ಆಸೇನೋ''. ''ನ್ಯೂಯಾರ್ಕಿನಿಂದ ಪೋಸ್ಟ್ ಮಾಡಿದರೆ ಪರವಾಗಿಲ್ಲ ತಾನೆ'' ಎಂದ ಸುಬ್ಬು.</p>
<p>''ಅಷ್ಟು ಮಾಡಿದರೆ ಸಾಕಪ್ಪಾ ನಿನ್ನ ಉಪಕಾರ ಯಾವತ್ತೂ ಮರೆಯೋಲ್ಲ'' ಎಂದಳು ಶೀಲಾ.</p>
<p>ನಾಲ್ಕೈದು ದಿನ ಎಲ್ಲರ ಮನೆಗಳಲ್ಲಿಯೂ ವಿಧವಿಧದ ಅಡಿಗೆಗಳನ್ನು ಉಂಡ ಸುಬ್ಬುವಿನ ಹೊಟ್ಟೆ 'ಇನ್ನೇನೂ ಬೇಕಿಲ್ಲ' ಎಂದು ಮುಷ್ಕರ ಹೂಡಿತು. ಔತಣಕ್ಕೆ, ತಿಂಡಿ-ಕಾಫಿಗೆ ಬರುತ್ತೇನೆ ಎಂದು ಒಪ್ಪಿಕೊಂಡಿದ್ದ ಸುಬ್ಬು.</p>
<p>''ಹೊಟ್ಟೆ ಅಪ್‍ಸೆಟ್ ಆಗಿದೆ. ನೀರು ಮಜ್ಜಿಗೆ ಕೊಡಿ ಸಾಕು ಎನ್ನುವ ಸ್ಥಿತಿಗೆ ಬಂದಿದ್ದ.</p>
<p>ಜಾನಕಮ್ಮನ ಮಗನ ಸಂಸಾರಕ್ಕೆ ಪಾದರಕ್ಷೆ, ಶ್ರೀಲತಾಗೆ ಪುಳಿಯೋಗರೆ ಗೊಜ್ಜು, ಚಟ್ನಿಪುಡಿ, ಉಪ್ಪಿನಕಾಯಿ, ಸೀರೆ, ಸೋದರತ್ತೆಯ ಮಗಳಿಗೆ ಇಷ್ಟವಾದ ಕನ್ನಡ ಕಥೆ ಪುಸ್ತಕಗಳು, ಪಕ್ಕದ ಮನೆಯ ಅಚ್ಚುತರಾಯರ ತಮ್ಮನಿಗೆ ಹುರಿಗಾಳು, ಹಪ್ಪಳ, ಸಂಡಿಗೆ, ಮೂಲೆ ಮನೆಯ ಮಹಾಲಕ್ಷ್ಮಿಯ ತಂಗಿಯ ಸಂಸಾರಕ್ಕೆ ಅಪ್ಪಟ ಕಾಟನ್ ಬಟ್ಟೆಗಳು, ಅವಳ ಆರು ವರ್ಷದ ಮಗಳಿಗೆ ಸ್ಕಿಪ್ಪಿಂಗ್ ರೋಪು, ಕೆನಡಾದಲ್ಲಿ ಒಬ್ಬನೇ ಇದ್ದು ತಾನೇ ಅಡಿಗೆ ಮಾಡಿಕೊಂಡು ಊಟ ಮಾಡುವ ರಮಾಪತಿಗೆ ಮೆಣಸಿನ ಪುಡಿ, ಹುಳಿಪುಡಿ, ರಾಗಿಹಿಟ್ಟು.</p>
<p>ಆಯಾ ಪದಾರ್ಥಗಳ ಮೇಲೆ ತಲುಪಿಸಬೇಕಾದವರ ಹೆಸರು, ವಿಳಾಸ ಬರೆದ ಚೀಟಿಗಳನ್ನು ಅಂಟಿಸಿ ಸಿದ್ಧಮಾಡಿಟ್ಟುಕೊಂಡ ಸುಬ್ಬು. ಮುನ್ನೂರೈವತ್ತು ರೂಪಾಯಿ ಕೊಟ್ಟುತಂದ ಸೂಟ್‍ಕೇಸ್ ಈ ಎಲ್ಲ ಸಾಮಾನುಗಳನ್ನೂ ತುಂಬಿಕೊಂಡು ಕುಳಿತಿತು. ಸುಬ್ಬುವಿನ ಸ್ವಂತ ಸಾಮಾನುಗಳಿಗೆ ಸ್ಥಳವೆಲ್ಲಿ? ಮತ್ತೆ ಮುನ್ನೂರೈವತ್ತು ರೂಪಾಯಿ ಕೊಟ್ಟು ಇನ್ನೊಂದು ಸೂಟ್‍ಕೇಸ್ ತಂದಿದ್ದಾಯಿತು. ಅದರಲ್ಲಿಯೂ ಅರ್ಧದಷ್ಟು ಜಾಗವನ್ನು ಅವರಿವರ ಸಾಮಾನುಗಳು ಆಕ್ರಮಿಸಿದವು.</p>
<p>ಎಲ್ಲರಿಂದ ಬೀಳ್ಕೊಂಡು ಹೊರಟ ಸುಬ್ಬು. ಬೆಂಗಳೂರಿನಿಂದ ಬೊಂಬಾಯಿಗೆ ಹೋಗಲು ಒಂದು ವಿಮಾನ. ಅಲ್ಲಿಂದ ನ್ಯೂಯಾರ್ಕಿಗೆ ಹೋಗಲು ಮತ್ತೊಂದು ವಿಮಾನ. ಬೊಂಬಾಯಿನ ಸ್ಥಳೀಯ ವಿಮಾನ ನಿಲ್ದಾಣದಿಂದ ಅಂತರ ರಾಷ್ಟ್ರೀಯ ವಿಮಾನ ನಿಲ್ದಾಣಕ್ಕೆ ಬರಬೇಕು. ಹೊಟ್ಟೆ ಸಣ್ಣಗೆ ನೋಯುತ್ತಿತ್ತು ಸುಬ್ಬುವಿಗೆ. ವಿಮಾನ ಪ್ರಯಾಣದ ಅಭ್ಯಾಸವಿಲ್ಲದಿದ್ದುದರಿಂದ ವಾಂತಿಯಾಗುವ ಸೂಚನೆ ಬೇರೆ. ಕಬ್ಬಿಣದ ಗುಂಡುಗಳನ್ನು ಇಟ್ಟಷ್ಟು ಭಾರವಾದ ಎರಡು ಸೂಟ್‍ಕೇಸ್‍ಗಳು ಎರಡು ಕೈಗೆ. ಜೊತೆಗೊಂದು ಬ್ರೀಫ್‍ಕೇಸ್. ಅದರಲ್ಲಿ ಅವನ ವೀಸಾ, ಪಾಸ್‍ಪೋರ್ಟ್, ಮುಖ್ಯವಾದ ಕಾಗದಪತ್ರಗಳು.</p>
<p>ಎಸ್ಕಲೇಟರ್ ಹತ್ತಿ ಇಳಿದು ರೂಢಿಯಿಲ್ಲದ ಸುಬ್ಬು ಬೊಂಬಾಯಿನ ಅಂತರ ರಾಷ್ಟ್ರೀಯ ವಿಮಾನ ನಿಲ್ದಾಣದ ಎಸ್ಕಲೇಟರಿನ ಮೇಲೆ ಕಾಲಿಟ್ಟೊಡನೆ ಮುಗ್ಗರಿಸಿ ಬಿದ್ದ.</p>
<p>ಬಿದ್ದು ಎದ್ದು, ಪೇಚಾಡಿ ವಿಮಾನವೇರಿ ಕುಳಿತಾಗ ಸೂಟ್‍ಕೇಸಿನ ತೊಂದರೆಯಿಂದ ಬಿಡುಗಡೆ! ನ್ಯೂಯಾರ್ಕಿನ ವಿಮಾನ ನಿಲ್ದಾಣದಲ್ಲಿ ಇಳಿದು, ತನ್ನ ಸೂಟ್‍ಕೇಸುಗಳಿಗಾಗಿ ಕಾಯುತ್ತಾ ನಿಂತ ಸುಬ್ಬು. ಅವುಗಳನ್ನು ನೋಡಿ ತನ್ನ ಕಣ್ಣುಗಳನ್ನು ತಾನೇ ನಂಬದಾದ. ಬೆಂಗಳೂರಿನಲ್ಲಿ ಹೊಚ್ಚ ಹೊಸತಾಗಿದ್ದ ಸೂಟ್‍ಕೇಸುಗಳು ಅಜ್ಜಿಬಜ್ಜಿಯಾಗಿ, ಜಿಪ್ಪ್ ಕಿತ್ತು ಹೋಗಿತ್ತಲ್ಲದೆ ಅಲ್ಲಲ್ಲಿ ಹರಿದೂ ಹೋಗಿದ್ದವು! ಹೆಸರು ಬರೆದು ತಾನೇ ಅಂಟಿಸಿದ್ದ ಚೀಟಿ ಇದ್ದುದರಿಂದ ತನ್ನದೇ ಸೂಟ್‍ಕೇಸುಗಳೆಂದು ನಂಬಿ ಕೈಗೆತ್ತಿಕೊಂಡ.</p>
<p>'ಕಸ್ಟಮ್ ಚೆಕ್'ಗಾಗಿ ಆ ಸೂಟ್‍ಕೇಸುಗಳನ್ನು ಬಿಚ್ಚಿದ. ಅಧಿಕಾರಿ ವರ್ಗದವರು ಅದರಿಂದ ಹೊರಬಿದ್ದ ಎರಡು ಜಿರಲೆ ಮರಿಗಳನ್ನು ಕಂಡು ಹೌಹಾರಿದರು! ಪೊಟ್ಟಣಗಳಲ್ಲಿ ಕೆಲವೆಲ್ಲ ಒಡೆದು ಸೂಟ್‍ಕೇಸುಗಳಲ್ಲಿ ಪುಡಿಗಳ ರಂಪವಾಗಿತ್ತು. ಖಾರದ ಪುಡಿಗಳ ಘಾಟಿಗೆ ಸೀನುಗಳು ಪುಂಖಾನು ಪುಂಖವಾಗಿ ಬಂದು ಪೂರ್ತಿ 'ಚೆಕ್' ಮಾಡಲು ಸಾಧ್ಯವಾಗಲೇ ಇಲ್ಲ ಅವರಿಗೆ.</p>
<p>ಸುಬ್ಬು ಜೋಡಿಸಿಟ್ಟಿದ್ದ ಸಾಮಾನುಗಳನ್ನೆಲ್ಲಾ ಹೊರತೆಗೆದು ಪುನಃ ಅದೇ ರೀತಿಯಲ್ಲಿ ಇಡಲು ಸಾಧ್ಯವಾಗದೇ ಒಂದು ಸೂಟ್‍ಕೇಸ್ ಬಾಯಿ ತೆರೆದು ನಿಂತಿತು. ಮಹಾಲಕ್ಷ್ಮಿಯ ತಂಗಿಯ ಮಗುವಿಗೆಂದು ತಂದಿದ್ದ ಸ್ಕಿಪ್ಪಿಂಗ್ ರೋಪಿನಿಂದ ಬಿಗಿದು ಕಟ್ಟಿದ ಮೇಲೆಯೇ ಸೂಟ್‍ಕೇಸನ್ನು ಹೊರತರಲು ಸಾಧ್ಯವಾದುದು.</p>
<p>ಸುಬ್ಬುವಿನ ಗೆಳೆಯ, ಅವನ ಹೆಂಡತಿ, ಎರಡು ಪುಟ್ಟ ಮಕ್ಕಳು ವಿಮಾನ ನಿಲ್ದಾಣಕ್ಕೆ ಬಂದಿದ್ದರು. ಅವರೆದುರಿಗೆ ಹರಕಲು ಸೂಟ್‍ಕೇಸುಗಳನ್ನು ಹಿಡಿದು ಬಂದ ಸುಬ್ಬುವಿಗೆ ಅವಮಾನದಿಂದ ತಲೆ ತಗ್ಗಿಸುವಂತಾಯಿತು.</p>
<p>ಗೆಳೆಯ, ಅವನ ಹೆಂಡತಿ, ಆತ್ಮೀಯವಾಗಿ ಸ್ವಾಗತಿಸಿ ತಮ್ಮ ಕಾರಿನಲ್ಲಿ ಕರೆದೊಯ್ದರು. ದೊಡ್ಡವರು ಕೇಳದೇ ಸುಮ್ಮನಿದ್ದ ಪ್ರಶ್ನೆಯನ್ನು ಅವರ ಮಗು ಕೇಳಿತು.</p>
<p>''ಮಮ್ಮಿ, ಸೂಟ್‍ಕೇಸಿಗೆ ಹಗ್ಗ ಯಾಕೆ ಕಟ್ಟಿದ್ದಾರೆ?'' ಎಂದು. ಸುಬ್ಬು ಸೂಕ್ಷ್ಮವಾಗಿ ನಡೆದುದನ್ನು ವಿವರಿಸಿದ. ಮನೆ ತಲುಪಿದೊಡನೆ ಒಂದೆರಡು ಸೀನು ಸೀನಿದ ಗೆಳೆಯನ ಹೆಂಡತಿ,</p>
<p>''ಏನೋ ಘಾಟು ಬರ್ತಾ ಇದೆ ಸೂಟ್‍ಕೇಸಿಂದ. ಬೇಸ್‍ಮೆಂಟಿನಲ್ಲಿ ಇಟ್ಟರೆ ವಾಸಿ'' ಎಂದು ಸಲಹೆ ನೀಡಿದಳು. ಅವಳ ಸಲಹೆಯಂತೆ ನಡೆದ ಸುಬ್ಬು.</p>
<p><em>ಅಮೆರಿಕನ್ನಡದ ಕತೆಗಳು/೫೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೫೧</em><br />''ಸ್ನಾನ ಮಾಡ್ತೀರಾ?''</p>
<p>ಎಂದು ಆಕೆ ಕೇಳಿದಾಗ, ವಿಮಾನ ಪ್ರಯಾಣದಲ್ಲಿ ಸ್ನಾನವಿಲ್ಲದೆ ಮುಜುಗರವೆನಿಸಿದ್ದ ಸುಬ್ಬು ತಕ್ಷಣ 'ಹೂಂ' ಎಂದ.</p>
<p>ಬೇಸ್‍ಮೆಂಟಿನಲ್ಲಿದ್ದ ಸೂಟ್‍ಕೇಸನ್ನು ಬಿಚ್ಚಿದರೆ, ಸುಬ್ಬುವಿನ ಬಟ್ಟೆಗಳಿಗೆಲ್ಲಾ ಮೆಣಸಿನ ಪುಡಿಯ ಲೇಪನ! ಬೇರೆ ದಾರಿಯಿಲ್ಲ. ಸ್ನಾನ ಮಾಡಿ, ಬಟ್ಟೆಗಳನ್ನು ಕೊಡವಿ ಧರಿಸಿದ್ದಾಯಿತು. ಮೆಣಸಿನ ಪುಡಿಯ ಘಾಟು ಅಭ್ಯಾಸವಿಲ್ಲದ ಗೆಳೆಯ, ಅವನ ಹೆಂಡತಿ, ಮಕ್ಕಳು ಎಲ್ಲಾ ಕಣ್ಣು ಮೂಗು ಕೆಂಪಗೆ ಮಾಡಿಕೊಂಡು ಒಂದೇ ಸಮನೆ ಸೀನಿದರು.</p>
<p>''ನನ್ನ ಬಟ್ಟೆ ಕೊಡ್ತೀನಿ ಹಾಕ್ಕೊ. ಇದೆಲ್ಲಾ ತುಂಬಾ ಘಾಟಾಗಿದೆ, ನಿನ್ನ ಬಟ್ಟೆಗಳನ್ನೆಲ್ಲಾ ಮೊದಲು ವಾಷರ್‍ನಲ್ಲಿ ಹಾಕು'' ಎಂದ ಗೆಳೆಯ. ಅವನ ಬಟ್ಟೆಯಲ್ಲಿ ರಾತ್ರಿ ಕಳೆದದ್ದಾಯಿತು.</p>
<p>''ಆದಷ್ಟು ಬೇಗ ಈ ಸಾಮಾನುಗಳನ್ನೆಲ್ಲಾ ಅದರ ವಾರಸುದಾರರಿಗೆ ತಲುಪಿಸಿ ಬಿಡಬೇಕು'' ಎಂದ ಸುಬ್ಬು.</p>
<p>''ಎಲ್ಲಿಗೆ ತಲುಪಿಸಬೇಕು?''</p>
<p>''ಯೂಥಾ, ಓರಿಗಿನ್, ಫ್ಲಾರಿಡಾ, ಕೆನಡಾ ಕ್ಯಾಲಿಫೋರ್ನಿಯ ...''</p>
<p>''ಏನೋ ಇಷ್ಟೊಂದು ಸಾಮಾನುಗಳನ್ನು ನೀನು ಎಲ್ಲರಿಗೂ ತಲುಪಿಸಬೇಕಾ?!''</p>
<p>''ಹೂಂ, ಇಲ್ಲಿಂದ ಪೋಸ್ಟ್ ಮಾಡಿಬಿಡ್ತೀನಿ ಅಷ್ಟೆ; ಹೋಗಿ ತಲುಪಿಸೋದು ಕಷ್ಟ.''</p>
<p>ಜೋರಾಗಿ ನಕ್ಕ ಗೆಳೆಯ.</p>
<p>''ಎಲ್ಲಾ ಸ್ಥಳಗಳೂ ಹತ್ತಿರ ಇದೆ ಅಂದ್ಕೊಂಡಿದ್ದೀಯಾ?'' ಎಂದು ಅಮೆರಿಕಾದ ಭೂಪಟವನ್ನು ತಂದು ಒಂದೊಂದು ಸ್ಥಳವೂ ನ್ಯೂಯಾರ್ಕಿನಿಂದ ಎಷ್ಟು ದೂರದಲ್ಲಿದೆ ಎಂದು ವಿವರಿಸಿದ.</p>
<p>ಇದನ್ನೆಲ್ಲಾ ಪೋಸ್ಟ್ ಮಾಡಬೇಕಾದರೆ ತುಂಬಾ ಖರ್ಚಾಗುತ್ತೆ ಸುಬ್ಬು. ಎಲ್ಲರಿಗೂ ಫೋನ್ ಮಾಡಿ ತಿಳಿಸು. ಬೇಕಾದರೆ ಅವರೇ ಇಲ್ಲಿಗೆ ಬಂದು ತೊಗೊಂಡು ಹೋಗ್ಲಿ. ಅದೂ ಎಲ್ಲಾ ಲಾಂಗ್ ಡಿಸ್ಟೆನ್ಸ್ ಕಾಲ್ ಆಗುತ್ತೆ ಏನು ಮಾಡೋದು?''</p>
<p>ಎಂದು ಚಿಂತಿಸಿದ ಅವನಿಗೆ,</p>
<p>''ಟೆಲಿಫೋನು ಬಿಲ್ಲು ನಾನು ಕೊಡ್ತೀನಿ''</p>
<p>ಎಂದು ಭರವಸೆ ನೀಡಿ, ಗೆಳೆಯನ ಫೋನು ಉಪಯೋಗಿಸಿದ ಸುಬ್ಬು.</p>
<p>''ಆ ಕಡೆ ಬಂದಾಗ ತಗೊಳ್ತೀವಿ ಇಟ್ಟಿರಿ'' ಎಂದರು ಎಷ್ಟೋ ಜನ.</p>
<p>''ಅಯ್ಯೋ, ಬಂದು ತೊಗೊಂಡು ಹೋಗೋದಕ್ಕೆ ಕಷ್ಟ... ತುಂಬಾ ದೂರ''<br />ಎಂದು ಗೊಣಗಿದರು ಮತ್ತೆ ಕೆಲವರು.</p>
<p>''ಇದನ್ನೆಲ್ಲ ಯಾಕೆ ತಂದ್ರಿ?''</p>
<p>ಎಂಬ ಪ್ರತಿಕ್ರಿಯೆ ಫೋನಿನಲ್ಲಿ ವ್ಯಕ್ತವಾದಾಗ, ಭಾರತದಿಂದ ಹೊತ್ತು ತಂದ ಸುಬ್ಬು ತನ್ನ ಬೆಪ್ಪುತನಕ್ಕೆ ತಾನೇ ನಾಚಿದ.</p>
<p>ರೂಮೊಂದನ್ನು ಬಾಡಿಗೆಗೆ ಹಿಡಿದು, ಗೆಳೆಯನ ಮನೆಯಿಂದ ಸಾಮಾನುಗಳನ್ನು ಸಾಗಿಸಿದ್ದಾಯಿತು. 'ನಿಧಾನವಾಗಿ ಸಾಧ್ಯವಾದಾಗ ತಲುಪಿಸಿದರಾಯ್ತು' ಎಂದು ಅವುಗಳನ್ನೆಲ್ಲಾ ಒಂದು ಕಡೆ ಜೋಡಿಸಿಟ್ಟು ಆ ವಿಚಾರವನ್ನೇ ಮರೆತ ಸುಬ್ಬು.</p>
<p>ಎರಡು ತಿಂಗಳುಗಳು ಉರುಳಿದವು. ನ್ಯೂಯಾರ್ಕಿನ ಗೆಳೆಯನಿಂದ ಸುಬ್ಬುವಿಗೆ ಒಂದು ಪತ್ರ ಬಂತು. 'ನೀನು ಇಲ್ಲಿಂದ ಮಾಡಿದ ಫೋನಿನ ಖರ್ಚು ಐವತ್ತು ಡಾಲರ್ ಬಿಲ್ ಬಂದಿದೆ. ದಯವಿಟ್ಟು ಕಳುಹಿಸಿಕೊಡು' ಎಂಬ ವಿನಮ್ರ ಕೋರಿಕೆ!</p>
<p>ಕೈಲಿ ಕಾಸಿಲ್ಲದ, ಈಗತಾನೆ ಕೆಲಸಕ್ಕೆ ಸೇರಿದ್ದ ಸುಬ್ಬುವಿನ ಮನಸ್ಸಿಗಾದ 'ಷಾಕ್' ನಿಂದ ಚೇತರಿಸಿಕೊಳ್ಳಲು ಹಲವಾರು ಗಂಟೆಗಳೇ ಬೇಕಾದವು.</p>
<p><strong><em>-ಎಂ.ಆರ್. ಜಯಶ್ರೀ</em></strong>(ಕೆಂಟ್, ವಾಷಿಂಗ್‍ಟನ್)</p>
<p>
<strong>ನಾನೂ ನೀನೂ (ಎಂಥ) ಜೋಡಿ</strong>
</p>
<p>
<em>ಯಾಕೋ ಶ್ಯಾಮಿಯ ಈ ಸಲದ ಭೇಟಿಯ ಶಕುನ ಚೆನ್ನಾಗಿಲ್ಲ ಅನ್ನಿಸಿತು.</em>
</p>
<p>ಅಕ್ಟೋಬರಿನ ಮಧ್ಯೆ- ಅಮೆರಿಕನ್ನರು ಕರೆಯುವಂತೆ 'ಬೀಳು'ವ ಕಾಲ. ಬೆಳಗಿನ ಝಾವ ಮೂರೂವರೆಯ [ಸುರೇಶನ ರಕ್ತಗತವಾದ ಭಾರತೀಯತೆ ಅವನ ಕಾಲ ಎಣಿಸುವ (ಹಾಕುವ?) ರೀತಿಯಲ್ಲೂ ಗೋಚರವಾಗುತ್ತಿತ್ತು. ಅವನ ಲೆಕ್ಕಾಚಾರದಲ್ಲಿ ಅದು ರಾತ್ರಿ ಮೂರೂವರೆ ಗಂಟೆ, ಹಾಗಾಗಿ ಅವನ ಹುಟ್ಟಿದ ಹಬ್ಬದ ಎಣಿಕೆಯೂ ಗೋಲುಮಾಲಾಗಿರಲಿಲ್ಲವೇ? ಹಾಗಾಗಿ ಅವನು ಪಾಶ್ಚಿಮಾತ್ಯರ ಜಮಾ ಖರ್ಚಿನಲ್ಲಿ ಟಾರಸ್‍ಗೂ ಜೆಮಿನೈಗೂ ಮಧ್ಯೆ ತ್ರಿಶಂಕುವಾಗಿಬಿಟ್ಟಿರಲಿಲ್ಲವೇ? ಒಂದು ರೀತಿಯಲ್ಲಿ ಅದು ಒಳ್ಳೆಯದೇ ಆಗಿತ್ತೆನ್ನಿ- ಭವಿಷ್ಯ ಓದುವಾಗ ಎರಡು ರಾಶಿಗಳನ್ನು ಓದಿ, ಯಾವುದು ಇಷ್ಟವಾಯಿತೋ ಅದನ್ನು ಒಪ್ಪಿಕೊಳ್ಳಬಹುದಾಗಿತ್ತು. ಆದರೂ ಸುರೇಶನಿಗೆ ಈ ತನ್ನ ಹುಟ್ಟಿನ ಬಗೆಯ ಈ ರೀತಿಯ ಅನಿಶ್ಚಿತತೆ ಸ್ವಲ್ಪ ಕಸಿವಿಸಿಯ ಸಂಗತಿಯಾಗಿತ್ತು.] ಚಳಿ ತಾನು ಮನೆಯಿಂದ ಬಸ್‍ಸ್ಟ್ಯಾಂಡ್ ವರೆಗೂ ಬರುತ್ತಾ ಕಾರಿನಲ್ಲಿ ವ್ಯಾಪಿಸಿದ್ದ ಬಿಸಿಗಾಳಿಯ ಕೋಟೆಯನ್ನು ಬೇಗ ಬೇಗ ಭೇದಿಸಿ ತನ್ನ ಚುರುಕನ್ನು ಮುಟ್ಟಿಸತೊಡಗಿತ್ತು. ತಾನು, ಇಬ್ಬರು ಟ್ಯಾಕ್ಸಿಯವರನ್ನು ಬಿಟ್ಟರೆ ಬೇರೆ ಯಾರೂ ಇರಲಿಲ್ಲ. ಹಣಕ್ಕಾಗಿಯಾಗಲೀ, ಪ್ರೀತಿಗಾಗಿಯಾಗಲೀ ಯಾಕಾದರೂ<br /><em>ಅಮೆರಿಕನ್ನಡದ ಕತೆಗಳು/೫೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೫೩</em><br />ಈ ಚಳಿಯಲ್ಲಿ ಹೊರಗೆ ಬಂದು ಕಾಯುತ್ತಾರೋ ಎಂದು ಅಂದುಕೊಂಡ. ಯಾಕೋ ಶ್ಯಾಮಿಯ ಈ ಸಲದ ಭೇಟಿಯ ಶಕುನ ಚೆನ್ನಾಗಿಲ್ಲ ಅನ್ನಿಸಿತು. ಕಳೆದ ಮೂರು ವರ್ಷಗಳಲ್ಲಿ ಅನೇಕ ಬಾರಿ ತಾನು ಬಲವಂತ ಮಾಡಿ, ಪುಸಲಾಯಿಸಿ ಕೊನೆಗೆ (ತನಗೆ ಎಷ್ಟೇ ಕಷ್ಟವಾದರೂ, ಎಷ್ಟೇ ಅಪರೂಪದ ಮಾತಾದರೂ) ಆತನ ಬಗ್ಗೆ ತನಗಿದ್ದ ವಿಶ್ವಾಸದ ತೀವ್ರತೆಯನ್ನು ಮಾತುಗಳಲ್ಲಿ ವ್ಯಕ್ತಪಡಿಸಿ ಕರೆದಿದ್ದರೂ ಕೂಡ ಯಾವ ನಂಬಲರ್ಹವಾದ ಕಾರಣವನ್ನೂ ಕೊಡದೆ ಈಗ ಬರಲ್ಲ, ಆಗ ಬರಲ್ಲ ಅಂತ 'ನಖರಾ' ಮಾಡಿ, ಎಲ್ಲ ಉಪಾಯಗಳೂ ಖಾಲಿಯಾಯಿತೆನ್ನಬೇಕು, ಅಷ್ಟರಲ್ಲಿ ಇಲ್ಲಿ ಅಕ್ಟೋಬರ್ ಎರಡನೇ ವಾರ ಬರ್ತೀನಿ ಅಂತ ಹೇಳಿದ್ದ. ಸುರೇಶನಿಗೆ ಖುಷಿಯಾಗಿತ್ತು-ಬೇರೆ ಯಾವ ಕಾರಣಕ್ಕೆ ಅಲ್ಲದಿದ್ದರೂ, ತನಗೂ ಒಬ್ಬ ಗಟ್ಟಿ ಸ್ನೇಹಿತ ಇದ್ದಾನಲ್ಲ ಎಂದು. ತನ್ನನ್ನು ಕಾಣಲು ಇಪ್ಪತ್ತು ಡಾಲರ್ ಖರ್ಚು ಮಾಡಿಕೊಂಡು ಬರುವಂತಹ ಸ್ನೇಹಿತ ಇದ್ದಾನಲ್ಲ ಎಂದು. ಆದರೆ ಒಂದು ವಾರದ ಹಿಂದೆ ಶ್ಯಾಮಿ ಫೋನ್ ಮಾಡಿ ತನಗೆ ಹಣ ಕಳಿಸೆಂದು ಕೇಳಿದಾಗ ಈ ಸಮಾಧಾನದ ಟೇಪೂ ಮುಗಿದು ಪಟಪಟ ಕರ್ಕಶವಾಗಿ ಸುತ್ತಿಕೊಂಡಿತ್ತು. ಮೊದಲ ಪ್ರತಿಕ್ರಿಯೆ ಕೊಡಬಾರದು ಅನ್ನಿಸಿದರೂ ತನಗೆ ಇಲ್ಲ ಅನ್ನುವುದು ಸಾಮಾನ್ಯವಾಗಿ ಕಷ್ಟವಾಗಿದ್ದುದರಿಂದಲೋ, ಅಥವಾ ತನ್ನ ಇತರ ದುಂದುಗಾರಿಕೆಯ ಹಿನ್ನೆಲೆಯಲ್ಲಿಯೋ ಅಥವಾ ತನ್ನ ಒಂಟಿತನ ನೀಗುವುದಕ್ಕೆ ಈ ಬೆಲೆಯನ್ನು ತೆರಬೇಕಾದರೆ ಇನ್ನೇನು ಮಾಡುವುದು, ನಿರ್ವಾಹವಿಲ್ಲ ಎಂದೋ ಅಂತೂ ಎಷ್ಟೇ ಇಷ್ಟವಿಲ್ಲದಿದ್ದರೂ ಮೂರನೆಯ ದಿನ ಚೆಕ್ಕು ಕಳಿಸಿದ್ದ. ಆದರೂ, ಈ ಹಣಕಾಸಿನ ವ್ಯವಹಾರದ ಕಿರಿಕಿರಿ ನಿವ್ರ್ಯಾಜ ಕುತೂಹಲದ ತಿಳಿನೀರನ್ನು ಕೊಂಚ ರಾಡಿಮಾಡಿದ್ದರೂ, ಶ್ಯಾಮಿಯ ಭೇಟಿಗಾಗಿ ಹೆಚ್ಚು ಕಡಿಮೆ ಸಂತೋಷದಿಂದಲೇ ಎದುರು ನೋಡಿದ್ದ.</p>
<p>ಆಕಳಿಕೆಯನ್ನು ನುಂಗಿ ಬಸ್ಸಿಗೆ ಕಾಯುತ್ತಿದ್ದಂತೆ ಸುರೇಶನ ಕಲ್ಪನೆ ತನ್ನ-ಶ್ಯಾಮಿಯ ಸ್ನೇಹದ ಮೊದಲ ದಿನಗಳಿಗೆ ಹೋಯಿತು. ಇಬ್ಬರೂ ಮಲೆನಾಡಿನ ಸಣ್ಣ ಊರುಗಳಿಂದ, ಸಾಕಷ್ಟು ಸಂಪ್ರದಾಯಸ್ಥ ಕುಟುಂಬಗಳಿಂದ ಬೆಂಗಳೂರಿಗೆ ಬಂದು ತಮ್ಮ ಇಂಗ್ಲೀಷ್ ಭಾಷೆಯ ಮೇಲಿನ ಪ್ರಭುತ್ವದಿಂದಾಗಿ ತಮ್ಮ ದೀನ, ಸಂಕುಚಿತ ಮೂಲಗಳನ್ನು ಗೆದ್ದು ನಿಂತು ತಮ್ಮದೇ ರೀತಿಯಲ್ಲಿ ಪುಟಾಣಿ ಲಿಂಕನ್ ಅಥವಾ ಲಾಲ್‍ಬಹಾದೂರ್ ಶಾಸ್ತ್ರಿಗಳು ಎಂದುಕೊಂಡವರು. ಇಂಗ್ಲೀಷ್ ಆನರ್ಸಿನ ವಿಶಿಷ್ಟವಾದ ಪರಿಸರಕ್ಕೆ ಆಗಂತುಕರು ಮೊನಚು ಷೂಸುಗಳ ಕೊಳವೆ ಪ್ಯಾಂಟುಗಳ, ಬ್ರಿಲ್ ಕ್ರೀಮ್, ಸ್ಕೂಟರುಗಳ ನಡುವೆ (ದೂರದ ಊರಿನಲ್ಲಿ ಕೆಲಸದಲ್ಲಿದ್ದ ಅಣ್ಣ ರಜಾಕ್ಕೆ ಬಂದಾಗ ಬಿಟ್ಟು ಹೋಗಿದ್ದ) ಮೊಟ್ಟೆ ಷೂಸು, ದೊಗಲೆ ಪ್ಯಾಂಟು, ಕೊಬ್ಬರಿ ಎಣ್ಣೆ ಸೈಕಲ್ಲುಗಳು. ಸೋಫಾಯಾ, ಲೋರೇಟೋ, ಲಾರೆನ್ಸ್, ಡೂನ್‍ಗಳ ಮಧ್ಯೆ<br />ಸರ್ಕಾರಿ ಬಾಲಕರ ಕನ್ನಡ ಮಾಧ್ಯಮಿಕ ಶಾಲೆಗಳು. ಹಾಯ್‍ಗಳ ಮಧ್ಯೆ ಏನಮ್ಮಾಗಳು ನಿಧಾನವಾಗಿ ಕೂದಲಿಗೆ ಹಚ್ಚುವ ಎಣ್ಣೆ ಕಡಿಮೆ ಮಾಡಿಕೊಂಡು, ಕಟ್ಲೆಟ್ ಅಭ್ಯಾಸ ಮಾಡಿಕೊಂಡು, ಭಾಷೆಯ ಗ್ರಾಂಥಿಕತೆ ದೂರ ಮಾಡುತ್ತಾ, ಆದರೂ ರಜಾದಲ್ಲಿ ಊರಿಗೆ ಹೋದಾಗ ಚಪ್ಪಲಿ ಹೊರಕ್ಕೆ ಬಿಟ್ಟು ಮನೆಯೊಳಗೆ ಹೋಗುವುದನ್ನು ಮರೆಯದೆ, ಕಾನ್ವೆಂಟ್ ಹುಡುಗಿಯರೂ ಆಗಾಗ್ಗೆ ತಮ್ಮ ಅಮ್ಮಂದಿರಿಗೆ ಹುರುಳೀಕಾಯಿ ಹೆಚ್ಚುವುದರಲ್ಲಿ ಸಹಾಯ ಮಾಡಬಹುದು ಎಂದು ಕಂಡುಕೊಳ್ಳುವಷ್ಟರಲ್ಲಿ ಮೂರು ವರ್ಷಗಳೇ ಆಯಿತು- ಆದರೂ ಆಗಾಗ ಮಹಾತ್ಮಾಗಾಂಧೀ ರೋಡಿನ ಪೂರ್ವಕ್ಕೆ ಹೋದಾಗ ಕಾಫಿ ಟೇಬಲ್ಲಿನ ಮೇಲಿರುವ ಸಣ್ಣ ತಟ್ಟೆ ಬೂದಿಕುಂಡವೋ ರೋಸ್ಟರೋ ಎಂದು ತಿಳಿಯದೆ ಅರ್ಧಗಂಟೆ ಕಾಲ ಕಾಫಿಕಪ್ಪನ್ನು ಕೈಲೇ ಹಿಡಿದುಕೊಂಡು ಕೂತಿದ್ದು, ಇಂತಹ ಸನ್ನಿವೇಶಗಳಲ್ಲಿ ತಮ್ಮಿಬ್ಬರ ಮುಜುಗರ ಒಂದೇರೀತಿಯದಾಗಿದ್ದು, ಅವರನ್ನು ಹತ್ತಿರ ತಂದಿತ್ತು.</p>
<p>ಹೀಗೆ ಜೊತೆಗೇ ಆದ ಅವಾಕ್ಕನ್ನು ಹಂಚಿಕೊಳ್ಳುವುದರಲ್ಲಿ ಶುರುವಾದ ಸ್ನೇಹ ಇತರ ಮಜಲುಗಳನ್ನು ಪಡೆದುಕೊಂಡಿತ್ತು. ಕ್ರಮೇಣ ಒಂದೇ ಹಾಸ್ಟೆಲ್ಲು ಸೇರಿ, ಒಂದೇ ರೂಮಿನಲ್ಲಿದ್ದುಕೊಂಡು, ಒಂದೇ ಉಪ್ಪಿನಕಾಯಿ ತಿಂದು, ಕಡೆಗೆ ಒಂದೇ ರೀತಿಯ ಬರವಣಿಗೆಯನ್ನೂ ಬರೆಯಲು ಶುರು ಮಾಡಿದರು. ಆದರೂ ಬೆಂಗಳೂರಿಗೆ ಬಂದಾಗ ಉಂಟಾದ ಹೊಸ ಪರಿಸ್ಥಿತಿಯನ್ನು ಎದುರಿಸುವುದರಲ್ಲಿ ಅವರು ಮೂಲತಃ ಬೇರೆಬೇರೆಯಾದ ಮಾರ್ಗಗಳನ್ನು ಹಿಡಿದಿದ್ದರು. ತನ್ನ ಅಸ್ತಿತ್ವವನ್ನು ಪುಷ್ಠಿಗೊಳಿಸಿಕೊಳ್ಳಲು ಸುರೇಶ ಪಾಂಡಿತ್ಯದ ಬಾಲ ಹಿಡಿದು ಹೋದರೆ, ಶ್ಯಾಮಿ ತನ್ನ ಸ್ವಭಾವ ಸಹಜವಾದ ಹಾಸ್ಯ ಲವಲವಿಕೆ, ಉತ್ಪ್ರೇಕ್ಷೆ, ಜೊತೆಗೆ ತನ್ನ ಸೌಂದರ್ಯವನ್ನು ಉಪಯೋಗಿಸಿ ಕೊಂಡಿದ್ದ. ಒಬ್ಬರಿಗಿನ್ನೊಬ್ಬರ Sಣಡಿoಟಿg Poiಟಿಣ ಬಗ್ಗೆ ಸಾಕಷ್ಟು ಮಾತ್ಸರ್ಯವಿದ್ದರೂ, ಅದನ್ನು ತೋರಗೊಟ್ಟರೆ ತನ್ನ Iಟಿಜiviಜuಚಿಟiಣಥಿ ಗೆ ಧಕ್ಕೆ ಬರುತ್ತೆಂದು, ಹುಷಾರಾಗಿ ಮುಚ್ಚಿಕೊಂಡು, ಹೋಗುತ್ತಿದ್ದರು. ಒಬ್ಬನು ಇನ್ನೊಬ್ಬನ ಯಶಸ್ಸನ್ನು ಅದೇನು ಮಹಾ ಎಂದು ಹಾರಿಸಿಬಿಡುತ್ತಿದ್ದರು. ಸುರೇಶನ ಪುಸ್ತಕ ಪಾಂಡಿತ್ಯ ಜರೆದರೂ, ಅವನ ಶ್ರದ್ಧೆಗೆ ದೊರೆತ ಪುರಸ್ಕಾರಗಳನ್ನು ಕಂಡು ಶ್ಯಾಮಿ ತಾನೂ ಕೊಂಚ ಗಂಭೀರವಾಗಿ ಕೆಲಸ ಮಾಡಿದರೆ ತನಗೂ ಅದು ಎಟುಕದಿರದು ಎಂದು ಅನ್ನಿಸದೇ ಇರಲಿಲ್ಲ. ಅಂತೆಯೇ ಕಾನ್ವೆಂಟ್ ಹುಡುಗ ಹುಡುಗಿಯರೊಡನೆ ಶ್ಯಾಮಿಯ ಸರಾಗವಾದ ತಿರುಗಾಟ, ಕಿಲಕಿಲ ನಗೆಯನ್ನೇನೋ ಸುರೇಶ ಅಂತಿಮ ವಿಶ್ಲೇಷಣೆಯಲ್ಲಿ ಇದರಿಂದೇನು ಲಾಭ ಎಂದುಕೊಂಡರೂ, ಆ ಸ್ನೇಹಮಯತೆ, ಜನಪ್ರಿಯತೆ ತನಗಿಲ್ಲವಲ್ಲಾ ಎಂದು ಹಲುಬಿದ್ದು ಎಷ್ಟೋ ಬಾರಿ. ಹಾಗೆಂದು ಅವರು ಎರಡು ಬೇರೆ ಪ್ರಪಂಚಗಳಲ್ಲಿರಲಿಲ್ಲ. ತನಗೆ ಪಾಠ ಹೇಳಿಕೊಡು ಎಂದು<br /><em>ಅಮೆರಿಕನ್ನಡದ ಕತೆಗಳು/೫೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೫೫</em><br />ಕೆಲವು ನೋಡಲು ತೀರಾ ಸಾಧಾರಣವಾದ ಹುಡುಗಿಯರು ಬಂದಾಗ ಸಿಕ್ಕಿದ್ದೇ ಸಾಕು ಎಂಬಂತೆ ಸುರೇಶ ತನ್ನ ಕೆಲಸವನ್ನೂ ಬಿಟ್ಟು ಶ್ರಮವಹಿಸಿ ಗಂಟೆಗಟ್ಟಲೆ ದಿನಗಟ್ಟಲೆ ಪಾಠ ಹೇಳಿಕೊಟ್ಟಿದ್ದು, ಆ ಹುಡುಗಿಯರ ಬಗ್ಗೆ ಹಗಲುಗನಸು ಕಂಡಿದ್ದು, ಪರೀಕ್ಷೆ ಮುಗಿದು ವಿದಾಯ ಹೇಳುವ ಸಮಯ ಬಂದಾಗ 'ಈoಡಿgeಣ ಣhe ತಿಡಿoಟಿgs ಣhಚಿಣ ತಿe ಜiಜ ಣo ಣhe bಚಿಡಿಜs/ಂs ತಿe suಟಿg ಣheiಡಿ ಣuಟಿes iಟಿ ಣhe ಛಿheಛಿqueಡಿeಜ shಚಿಜe/ಒಚಿಥಿ ಣhe ಣuಟಿes ಣhemseಟves ಡಿesouಟಿಜ ಚಿಟಿಜ beಛಿome/ಠಿಚಿಡಿಣ oಜಿ ಣhe ಡಿhಥಿಣhm oಜಿ ಣhe ಥಿeಚಿಡಿs ಣo ಛಿome' ಎಂದು ಕೆಟ್ಟದಾಗಿಯಾದರೂ (ಈಗ ಹಿಂತಿರುಗಿ ನೋಡಿದಾಗ ಅನ್ನಿಸುವಂತೆ) ಅರ್ಥಗರ್ಭಿತವಾಗಿ ಆಟೋಗ್ರಾಫ್ ಹಾಕಿಕೊಟ್ಟಿದ್ದು... ಅತ್ತ ಶ್ಯಾಮಿ ಪರೀಕ್ಷೆ ಹತ್ತಿರ ಬಂದಂತೆ ಹುಡುಗಿಯರು ತನಗಿಂತ ಸುರೇಶನೊಡನೆ ಹೆಚ್ಚು ಸಮಯ ಕಳೆಯಲು ಶುರು ಮಾಡಿದಂತೆ, ತನಗೂ ಸಿಕ್ಕ ಕೆಲವು ಮೂರ್ಖ ಹುಡುಗಿಯರನ್ನೇ ಹಿಡಿದುಕೊಂಡು ತಾನೂ ಒಂದು ಶಾಂತಿನಿಕೇತನವನ್ನು ತೆಗೆದದ್ದು ಜ್ಞಾಪಿಸಿಕೊಂಡರೆ ಇಬ್ಬರ ಮೂರ್ಖತನದ ಬಗ್ಗೆಯೂ ನಗು ಬರುತ್ತದೆ. ಈ ಸೆಣಸಾಟದಲ್ಲಿ ಗೆದ್ದವರು ಯಾರು ಎಂದು ಯೋಚಿಸಿದಾಗ ಸುರೇಶನಿಗೆ ತಾನೇ ಅನ್ನಿಸಿತು. ಏಕೆಂದರೆ ಡಿಗ್ರಿ ಮುಗಿದ ಮೇಲೆ ಇಬ್ಬರೂ ಮುಂದೆ ಓದಲು ನಿರ್ಧರಿಸಿದ್ದರೂ, ಶ್ಯಾಮಿ ಬೇರೆ ಊರಿಗೆ ಹೋಗಿದ್ದ. ಅವನ ಈ ನಿರ್ಧಾರಕ್ಕೆ ಕಾರಣ ತನ್ನ ಪ್ರಭಾವಲಯದಿಂದ ತಪ್ಪಿಸಿಕೊಳ್ಳುವ ಇಚ್ಛೆಯೇ ಎಂದು ಸುರೇಶನಿಗೆ ಚೆನ್ನಾಗಿ ಗೊತ್ತಿತ್ತು. ಅದರಿಂದ ಹೆಮ್ಮೆಪಟ್ಟುಕೊಂಡು, ಪ್ರತಿಸ್ಪರ್ಧಿಯಲ್ಲದ ವ್ಯಕ್ತಿಗೆ ತೋರಿಸಬಹುದಾದ ಉದಾರತೆಯನ್ನು ಧಾರಾಳವಾಗಿ ತೋರಿಸಿದ್ದ- ಬೇರೆಬೇರೆ ಟೀಮುಗಳಿಗೆ ಆಡುವ ಆಟಗಾರರಂತೆ ಅವರಿಬ್ಬರ ಮಧ್ಯೆ ಮಾತ್ಸರ್ಯ ಕಡಿಮೆಯಾದಂತೆ, ಶುದ್ಧ ಸ್ನೇಹ ಹೆಚ್ಚಾದಂತೆ ತೋರಿತು.</p>
<p>ಶ್ಯಾಮಿ ತಾನೂ ಅಮೇರಿಕಕ್ಕೆ ಬರ್ತಿದೀನಿ ಅಂತ ಬರೆದಾಗ ಸುರೇಶನ ಮನಸ್ಸು ಮತ್ತೆ ತಮ್ಮ ಬಾಲ್ಯದ ಸಹವಾಸವನ್ನು ಮೆಲುಕು ಹಾಕಿತ್ತು_ ಈ ಬಾರಿ ಅವನ 'ಯಶಸ್ಸಿ'ನ ಸುದ್ದಿ ಕೇಳಿ ಹೊಟ್ಟೆಕಿಚ್ಚಾಗದಿದ್ದುದನ್ನು ಗಮನಿಸಿದ್ದು. ಈಗ, ಆರು ವರ್ಷಗಳ ನಂತರ, ಹುಟ್ಟಿ ಬೆಳೆದ ಊರಿನಿಂದ ಸಾವಿರಾರು ಮೈಲಿ ದೂರದಲ್ಲಿ ಇಬ್ಬರೂ ಭೇಟಿಯಾಗುತ್ತಿರುವುದು ಅತ್ಯಂತ ಮಹತ್ವದ, ಅನೂಹ್ಯವಾದ ಘಟನೆಯಾಗಿರಬೇಕು ಎಂದೆನ್ನಿಸಿದರೂ ಆಧುನಿಕ ಜಗತ್ತಿನ ಒobiಟiಣಥಿ ಯನ್ನು ನೆನೆಸಿಕೊಂಡು ತನ್ನ ಹಳ್ಳಿಗನಂತಹ ಪ್ರತಿಕ್ರಿಯೆಗೆ ಕೊಚ ನಾಚಿಕೆಪಟ್ಟುಕೊಂಡ.</p>
<p><strong><em>-ಪ್ರೊ|| ಎಸ್. ಎನ್. ಶ್ರೀಧರ್</em></strong>(ಸ್ಟೋನಿ ಬ್ರೂಕ್, ನ್ಯೂಯಾರ್ಕ್)</p>
<p>
<strong>ತಮ್ಮಾ ಲಚ್ಚುಮಣ... ...</strong>
</p>
<p>
<em>''ಹೀರೋ ಎಲ್ಲಿ?''</em>
</p>
<p>
<em>೧೯೮೪ ಅಕ್ಟೋಬರ್ ತಿಂಗಳ ಅಮೆರಿಕನ್ನಡದಲ್ಲಿ ಪ್ರಕಟವಾದ ''ಹೀರೋ ಎಲ್ಲಿ?'' ಎನ್ನುವ ಪ್ರಸಂಗ ಓದಿ ನನ್ನ ಸ್ನೇಹಿತರ ಹಳ್ಳಿಯಲ್ಲಿ ಒಂದು ಬಯಲಾಟದ ಸಂದರ್ಭದಲ್ಲಿ ಜರುಗಿದ ಘಟನೆಯೊಂದು ಜ್ಞಾಪಕಕ್ಕೆ ಬಂತು.</em>
</p>
<p>ಅಂದು ಆ ಹಳ್ಳಿಯ ಸಮೀಪದ ಹಕ್ಕಲಿನಲ್ಲಿ ನಡೆಯುತ್ತಿದ್ದ ಬಯಲಾಟ "ಸಂಪೂರ್ಣ ರಾಮಾಯಣ". ರಾತ್ರಿ ಎಂಟು ಗಂಟೆಗೆ ಪ್ರಾರಂಭವಾದ ರಾಮಾಯಣ ನಡುರಾತ್ರಿಯ ಹೊತ್ತಿಗೆ ಸೀತಾಪಹರಣ ಸನ್ನಿವೇಶಕ್ಕೆ ಬಂದು ಮುಟ್ಟಿತ್ತು. ಕಿಕ್ಕಿರಿದ ಜನಸ್ತೋಮ ಎವೆಯಿಕ್ಕದೆ ನೋಡುತ್ತಿರುವಂತೆ ಮಾರೀಚನ ಪ್ರವೇಶವಾಯಿತು. ಮಾರೀಚ ಪಾತ್ರಧಾರಿ ರಭಸದಿಂದ ನೆಗೆದು ಹಾರಿ ನಿಂತ ಮೇಲೆ ಸಾರಥಿ ಪ್ರವೇಶಿಸಿ, ಈಗ ಬಂದಂತ ಪಾತ್ರ ಯಾರು, ಏಕೆ ಬರಲಾಗಿದೆ ಎನ್ನುವದನ್ನು ವಿಚಾರಿಸಿದ ಮೇಲೆ ಭಾಗವತರು ಮಾರೀಚನ ಉದ್ದೇಶವನ್ನು ತಾಳ ಮದ್ದಳೆಗಳೊಡನೆ ರಾಗವಾಗಿ ಸಭೆಗೆ ವಿವರಿಸಿದರು. ಭಾಗವತರ ಹಾಡು ಮುಗಿಯುತ್ತಿರುವಂತೆಯೇ ಮಾರೀಚ ರಂಗದಿಂದ ಮರೆಯಾಗಿ ಸೀತಾರಾಮಲಕ್ಷಣರ ಪ್ರವೇಶವಾಯಿತು. ಕೂಡಲೇ ಜಿಂಕೆಯ ಪಾತ್ರ ವಹಿಸಿದವನು ಕೊಂಬು ಕುಣಿಸುತ್ತ ಬಾಲ ಆಡಿಸುತ್ತ ಅವರ ಮುಂದೆ ಸುಳಿದಾಡಿದನು. ಸೀತಾ ಪಾತ್ರಧಾರಿ ತನ್ನ ಗೊಗ್ಗರು ಧ್ವನಿಯಲ್ಲಿ "ಪ್ರಾಣನಾಥಾ..." ಎಂದು ಪ್ರಾರಂಭಿಸಿ ಹೊನ್ನ ಜಿಂಕೆಯನ್ನು ತನಗೆ ತಂದು ಕೊಡಬೇಕೆಂದು ರಾಮನ ಮುಂದೆ ಕುಣಿದು ಕುಪ್ಪಳಿಸಿ, ಹಾವಭಾವ ಪ್ರದರ್ಶಿಸಿತ್ತಾ ಬೇಡಿಕೊಂಡನು. ಭಾಗವತರು ಧ್ವನಿಗೂಡಿಸಿದರು. ಇದೇ ಸಮಯದಲ್ಲಿ ಮುಂದಿನ ಸಾಲಿನ ಪ್ರೇಕ್ಷಕರೊಂದಿಗೆ ಕುಳಿತ ಮಾಟವಾದ ಮೈಕಟ್ಟಿನ ಹೆಂಗಸೊಬ್ಬಳು ಎದ್ದು ಊರ ಹಾದಿ ಹಿಡಿದು ಹೊರಟುಹೋಗಿದ್ದನ್ನು ಭಾಗವತರು ಗಮನಿಸಿದರು.</p>
<p>ಬಯಲಾಟದ ಜಿಂಕೆ ನೆಗೆದಾಡಿತು. ರಾಮ ಎಷ್ಟು ಬೇಡವೆಂದರೂ ಸೀತೆ ಜಿಂಕೆ ಬೇಕೆಂದು ಕುಣಿದು ಕುಪ್ಪಳಿಸುವುದು ಹೆಚ್ಚಾಯಿತು. ರಾಮ ವಿಧಿಯಿಲ್ಲದೆ ಲಕ್ಷ್ಮಣನಿಗೆ ಸೀತೆಯನ್ನು ಕಾಪಾಡಬೇಕೆಂದು ಹೇಳಿ, ಯಾವ ಸಂದರ್ಭ ಬಂದರೂ ಈ ಸ್ಥಳ ಬಿಟ್ಟು ಹೋಗಬಾರದೆಂದು ಆಜ್ಞಾಪಿಸಿ, ಜಿಂಕೆಯ ಬೆನ್ನಟ್ಟುವವನಂತೆ ರಂಗದಿಂದ ವಿರಮಿಸಿ, ನಿರ್ದೇಶನದಂತೆ ರಂಗದ ಹಿಂಭಾಗಕ್ಕೆ ಹೋಗದೆ, ಊರ ಕಡೆ ಹೊರಟನು. ಇದನ್ನು ಗಮನಿಸಿದ ಭಾಗವತರಿಗೆ ಫಕ್ಕನೆ ಏನೋ ಹೊಳೆದಂತಾಗಿ, ಸೀತೆಯ ರಕ್ಷಣೆಗೆ ಕೈಕಟ್ಟಿ ನಿಂತು ಪ್ರೇಕ್ಷಕರ ಕಡೆ ಮುಖಮಾಡಿ ವೀಕ್ಷಿಸುತ್ತಿದ್ದ ಲಕ್ಷಣನನ್ನು ಕುರಿತು ತಾಳ ಹಾಕುತ್ತಾ ''ತಮ್ಮಾ ಲಚುಮಣ, ಅಣ್ಣಾ ಊರೊಳಿಕೆ<br /><em>ಅಮೆರಿಕನ್ನಡದ ಕತೆಗಳು/೫೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೫೭</em><br />ಹೋದ....'' ಎಂದು ರಾಗವಾಗಿ ಹಾಡಿದರು. ಮೊದಲು ಲಕ್ಷ್ಮಣ ಹಾಡಿಗೆ ಅಷ್ಟೊಂದು ಲಕ್ಷ್ಯ ಕೊಡಲಿಲ್ಲ. ಭಾಗವತರು ಮತ್ತೆ ಮತ್ತೆ ಅದನ್ನೇ ರಾಗವಾಗಿ ಹಾಡಿದ ಮೇಲೆ ಅವನಿಗೆ ಅರ್ಥ ಹೊಳೆಯಿತು. ನಿರ್ದೇಶನದಂತೆ ಅವನು "ಓ ಲಕ್ಷ್ಮಣಾ..." ಎಂದು ಕೂಗುವವರೆಗೂ ಕಾದಿರಬೇಕಾಗಿತ್ತು. ಆದರೆ ಅವನು ಆ ಕೂಗಿಗೂ ಕಾಯದೆ, ಆಶ್ಚರ್ಯಚಕಿತಳಾಗಿ ನೋಡುತ್ತಿದ್ದ ಸೀತೆಯ ಮುಂದೆ ಅವಸರವಸರವಾಗಿ ಮೂರು ಗೆರೆ ಹಾಕಿ ಅಣ್ಣನ ರಕ್ಷಣೆಗೆ ಹೋಗುತ್ತೇನೆ ಎಂದು ಹೇಳಿ ಊರ ಹಾದಿ ಹಿಡಿದು ಓಡಿದನು. ಪ್ರೇಕ್ಷಕರು ಈ ಘಟನೆಗೆ ಹೆಚ್ಚು ಗಮನ ಕೊಡದೆ ರಾವಣ ಸೀತೆಯನ್ನು ಅಪಹರಿಸುವುದನ್ನು ನೋಡುವುದರಲ್ಲಿ ಮಗ್ನರಾದರು. ರಾವಣ ಬಂದು ಸೀತೆಯನ್ನು ಅಪಹರಿಸು ವುದಾಯಿತು, ಅಡ್ಡಗಟ್ಟಿ ಬಂದ ಜಟಾಯುವಿನ ವಧೆಯೂ ಆಯಿತು. ಇವೆಲ್ಲ ಮುಗಿದು ಇಷ್ಟು ಹೊತ್ತಾದರೂ ರಾಮಲಕ್ಷಣರು ವಾಪಸ್ಸು ಬರಲೇ ಇಲ್ಲ. ಭಾಗವತರು ಪಕ್ಕದಲ್ಲಿ ಕುಳಿತವನ ಕಿವಿಯಲ್ಲಿ ಏನೋ ಹೇಳಿದರು. ಅವನು ಎದ್ದು ಊರ ಕಡೆ ಓಡಿದನು. ಪ್ರೇಕ್ಷಕರಲ್ಲಿ ಗುಸಗುಸ ಪ್ರಾರಂಭವಾಗಿ ಅವರಲ್ಲಿ ಕೆಲವರು ಎದ್ದು ಊರಕಡೆ ಓಡಿದರು. ಎಲ್ಲರೂ ಹೋಗಿ ನೋಡುತ್ತಾರೆ; ಊರ ಸಮೀಪದ ಒಂದು ಮರದಡಿಯಲ್ಲಿ ರಾಮಲಕ್ಷಣರಿಬ್ಬರೂ ಹೊಡೆದಾಡು ತ್ತಿದ್ದಾರೆ! ಮಾರಾಮಾರಿ ಹೊಡೆದಾಟ!! ಹೊಡೆದಾಡುತ್ತಿದ್ದ ಅವರಿಬ್ಬರನ್ನು ಬಿಡಿಸಿ ಸಮಾಧಾನ ಮಾಡಬೇಕಾದರೆ ಜನರಿಗೆ ಸಾಕಾಗಿ ಹೋಯಿತು.</p>
<p>ಅವರ ಹೊಡೆದಾಟಕ್ಕೆ ಕಾರಣ: ರಾಮಪಾತ್ರಧಾರಿ ಲಕ್ಷ್ಮಣ ಪಾತ್ರಧಾರಿಯ ಹೆಂಡತಿಯೊಡನೆ ಅನೈತಿಕ ಸಂಬಂಧ ಇಟ್ಟುಕೊಂಡಿದ್ದನೆಂದು ವದಂತಿ. ಬಹುಶಃ ಬಯಲಾಟದ ಸಿದ್ಧತೆಯಲ್ಲಿ ಅನೇಕ ದಿನ ಅವರಿಗೆ ಕೂಡಲು ಅವಕಾಶ ದೊರೆಯದೆ, ಮಾಯಾಮೃಗವನ್ನು ಬೆನ್ನಟ್ಟಿ ಹೋಗುವ ಸಂದರ್ಭವನ್ನು ಉಪಯೋಗಿಸಬೇಕೆಂದುಕೊಂಡು ಕೂಡಲು ಹವಣಿಸಿದ್ದರು. ಭಾಗವತರಿಗೆ ಈ ಸುಳಿವು ಗೊತ್ತಾಗಿ ಲಕ್ಷ್ಮಣನನ್ನು ಸಕಾಲದಲ್ಲಿ ಎಚ್ಚರಿಸಿದರು. ಲಕ್ಷ್ಮಣ ಊರ ದಾರಿಯಲ್ಲಿ ಮರದ ಕೆಳಗೆ ತನ್ನ ಹೆಂಡತಿಯೊಡನೆ ಪವಡಿಸಿದ್ದ ಶ್ರೀರಾಮನನ್ನು ಹಿಡಿದು ಮಗ್ಗಲು ಮುರಿಯುವಂತೆ ಹೊಡೆದಿದ್ದನು. ಅಂದು ಸಂಪೂರ್ಣ ರಾಮಾಯಣವು ಸೀತಾಪಹರಣದಲ್ಲೇ ಸಮಾಪ್ತಿಯಾಯಿತು.</p>
<p><strong><em>-ವೈ.ಆರ್. ಮೋಹನ್</em></strong>(ಟಸ್ಕಲೂಸ, ಅಲಬಾಮ)</p>
<p>
<strong>ಭವಿಷ್ಯ</strong>
</p>
<p>

</p>
<p><strong><em> </em></strong><em>ಮಲ್ಲಿಕಾ, ನೀನು ಇವತ್ತು ಧರೆಗಿಳಿದು ಬಂದ ಅಪ್ಸರೆ ತರಹ ಕಾಣಿಸುತ್ತಾ ಇದ್ದೀಯ' ಎಂದು ಮೆಚ್ಚುಗೆಯಿಂದ ಮಧು ನುಡಿದ. ಮಲ್ಲಿಕಾ ನಸುನಾಚಿ "ಖಿhಚಿಟಿಞ<br />ಥಿou" ಎಂದು ಹೇಳಿದಳು.</em>ಆಂದು ಭಾನುವಾರ. ಮಲ್ಲಿಕಾ ಮನೆಯ ಹಿಂದಿನ ಮಲ್ಲಿಗೆ ಚಪ್ಪರದಲ್ಲಿ ಕುಳಿತು ತಲೆಯ ಕೂದಲನ್ನು ಒಣಗಿಸಿಕೊಳ್ಳುತ್ತಾ ಸಿನೆಮಾ ಗೀತೆಯನ್ನು ಗುನುಗುತ್ತಿದ್ದಳು. ಆವಳ ಅಲೆ ಅಲೆಯಾದ ಸುಂದರವಾದ ಕಪ್ಪು ಕೂದಲು ಬೆನ್ನಿನ ಮೇಲೆ ಹಾಯಾಗಿ ಮಲಗಿತ್ತು. ಅವಳದು ಚಿನ್ನದ ಮೈ ಬಣ್ಣ. ದೊಡ್ಡದಾದ ಕಪ್ಪು ಕಣ್ಣುಗಳು ನಕ್ಷತ್ರದಂತೆ ಮಿನುಗುತ್ತಿದ್ದವು. ಸಂಪಿಗೆ ಎಸಳಿನಂತಹ ಮೂಗು, ಪುಟ್ಟ ಬಾಯಿ, ನಕ್ಕರೆ ಗುಳಿ ಬೀಳುವ ಗಲ್ಲ ಅವಳ ಮುದ್ದು ಮುಖಕ್ಕೆ ಮೆರುಗನ್ನು ಕೊಟ್ಟಿದ್ದವು. ಅವರ ತಂದೆ ತಾಯಿಗೆ ಅವಳೊಬ್ಬಳೇ ಮಗಳು. ಅವಳಿಗೆ ಒಬ್ಬನೇ ಅಣ್ಣ. ಅವಳ ಅಣ್ಣ ಮೋಹನ ವೈದ್ಯಕೀಯ ವಿಶ್ವವಿದ್ಯಾನಿಲಯದ ಕೊನೆಯ ವರ್ಷದಲ್ಲಿ ವ್ಯಾಸಂಗ ಮಾಡುತ್ತಿದ್ದ. ಅವಳ ತಂದೆ ಕೃಷ್ಣಮೂರ್ತಿ ಮೈಸೂರಿನಲ್ಲಿ ಹೆಸರಾಂತ ವಕೀಲರು. ತಾಯಿ ರಾಧಮ್ಮ Phiಟosoಠಿhಥಿಯಲ್ಲಿ ಬಿ.ಎ., ಮಾಡಿದ್ದರು. ಅವರದು ಆದರ್ಶ ಸಂಸಾರ. ಮಲ್ಲಿಕಾ ಬಿ.ಎಸ್.ಸಿ., ಮಾಡುತ್ತಿದ್ದಳು. ಃoಣಚಿಟಿಥಿ ಅವಳ ಮೆಚ್ಚುಗೆಯ subರಿeಛಿಣ. ಮೋಹನ, ಮಲ್ಲಿಕಾ ಇಬ್ಬರೂ ಬಹಳ ಬುದ್ಧಿವಂತ ಹುಡುಗರು. ಯಾವಾಗಲೂ ಉತ್ತಮ ದರ್ಜೆಯಲ್ಲಿ ತೇರ್ಗಡೆ ಹೊಂದಿ, ಒಳ್ಳೆಯ ನಡತೆಯೊಡಗೂಡಿ ತಂದೆ ತಾಯಿಯರ ಹೆಮ್ಮೆಗೆ ಪಾತ್ರರಾಗಿದ್ದರು.</p>
<p>ಮಧು, ಮಲ್ಲಿಕಾಳ ಅಣ್ಣ ಮೋಹನನ ಸ್ನೇಹಿತ ಹಾಗೂ ಸಹಪಾಠಿ. ಮಧು ರೂಪವಂತ ಹಾಗೂ ರಸಿಕ. ಮಧುವೆಂದರೆ ಕೃಷ್ಣಮೂರ್ತಿ, ರಾಧಮ್ಮನಿಗೆ ಬಲು ಅಕ್ಕರೆ. ಅವರ ಮನೆಯವರೊಂದಿಗೆ ಅವನಿಗೆ ಬಹಳ ಸಲುಗೆ. 'ಮಧು' ಮಲ್ಲಿಕಾಳಿಗೆ ಹೇಳಿ ಮಾಡಿಸಿದ ವರನೆಂದು ಕೃಷ್ಣಮೂರ್ತಿ, ರಾಧಮ್ಮನವರ ಅಭಿಪ್ರಾಯ. ಆದರೆ ಮಕ್ಕಳೆದುರಿಗೆ ತಮ್ಮ ಅಭಿಪ್ರಾಯ ತೋರ್ಪಡಿಸಿರಲಿಲ್ಲ.</p>
<p>ಪ್ರತಿ ಭಾನುವಾರ ಸಾಯಂಕಾಲ ಮಲ್ಲಿಕಾ, ಮೋಹನ, ಮಧು, ಕೃಷ್ಣಮೂರ್ತಿ, ರಾಧಮ್ಮ ಎಲ್ಲರೂ ಗಾಳಿ ವಿಹಾರಕ್ಕೆ ಹೊರಡುತ್ತಿದ್ದರು. ಒಮ್ಮೊಮ್ಮೆ ಮಧುವಿನ ತಾಯಿ ತಂದೆಗಳೂ ಅವರನ್ನು ಸೇರುವುದಿತ್ತು. ಮಧುವಿನ ತಂದೆ ತಾಯಿಗೆ ಅವನೊಬ್ಬನೇ ಮಗ. ಬಹಳ ಮಕ್ಕಳ ಸಾವಿನ ನಂತರ ಹುಟ್ಟಿ ಉಳಿದ ಒಬ್ಬನೇ ಸುಪುತ್ರ. ಅವನು ಅವರ ಜೀವನಾಡಿಯಾಗಿದ್ದ.</p>
<p>ಈ ಸಲ ಭಾನುವಾರ ಕೃಷ್ಣಮೂರ್ತಿಗಳ ಕಕ್ಷಿದಾರರೊಬ್ಬರು ಅವಸರದ ಕೆಲಸದ ಮೇಲೆ ಬಂದು ಕುಳಿತಿದ್ದರಿಂದ ಕೃಷ್ಣಮೂರ್ತಿಗಳು ಗಾಳಿ ವಿಹಾರಕ್ಕೆ ಮಕ್ಕಳೊಡನೆ ಹೋಗಲು ಆಗಲಿಲ್ಲ. ರಾಧಮ್ಮನವರೂ ಪುಡಿ ಕುಟ್ಟುವ ಕೆಲಸ ಮುಗಿಸಿಲ್ಲದೇ ಇರುವುದರಿಂದ ಮಕ್ಕಳೊಡನೆ ಹೊರಡಲಿಲ್ಲ. ಮಧು, ಮಲ್ಲಿಕಾ, ಮೋಹನ ಮೂವರೇ ಹೊರಟರು. ಕುಕ್ಕರಹಳ್ಳಿಯ ಕೆರೆಯ ದಡದ ಮೇಲೆ ಹುಲ್ಲಿನ ಮೇಲೆ ಕುಳಿತು ಮಾತನಾಡಲು ತೊಡಗಿದರು. ರಾಜಕೀಯ ಸ್ಥಿತಿ ವಿದ್ಯಾಭ್ಯಾಸದ<br /><em>ಅಮೆರಿಕನ್ನಡದ ಕತೆಗಳು/೫೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೫೯</em><br />ಮಟ್ಟ, ತಮ್ಮ ಸಹೋದ್ಯೋಗಿಯ ವಿಷಯ ಎಲ್ಲ ಮುಗಿಸಿದರು. ಕೊನೆಗೆ ಮಾತು ಸಾಗಿ ಹಾಗೆ Pಚಿಟmisಣಡಿಥಿ ಕಡೆಗೆ ಹೊರಳಿತು. ಮಧು ತಾನು ಆ ವಿಷಯದಲ್ಲಿ ಕೆಲವು ಪುಸ್ತಕಗಳನ್ನು ಓದಿದ್ದೇನೆ ಎಂದು ಹೇಳಿದ. ಮಲ್ಲಿಕಾ ತಾನು ಅದನ್ನೆಲ್ಲ ನಂಬುವುದಿಲ್ಲವಾದರೂ ತಮಾಷೆಗೆ ತನ್ನ ಕೈ ನೋಡಿ ಹೇಳು ಎಂದು ಮಧುವನ್ನು ಕೇಳಿದಳು. ಮಧು ತಮಾಷೆಗೆ ಹೇಳ್ತೀನಿ, ಆದರೆ ನಾನು ಹೇಳೋದನ್ನು ದಯವಿಟ್ಟು seಡಿious ಆಗಿ ತೆಗೆದುಕೊಳ್ಳಬೇಡ ಎಂದು ಹೇಳಿದ. ಮಲ್ಲಿಕಾ ಅದಕ್ಕೆ ನಸುನಕ್ಕು ನನ್ನ ಭವಿಷ್ಯ ನನ್ನ ಕೈಲಿದೆ. ಯಾರೂ ಅದನ್ನು ಏನು ಮಾಡೋಕೂ ಸಾಧ್ಯವಿಲ್ಲ. ತಮಾಷೆಗೆ ಕೇಳ್ದೆ, ಹೇಳೋದಾದ್ರೆ ಹೇಳು, ಇಲ್ಲದಿದ್ರೆ ಬೇಡ ಬಿಡು ಎಂದಳು. ಮಧು ಅವಳ ಕೈ ನೋಡಿ ಸಧ್ಯದಲ್ಲೇ ನಿಂಗೆ ಮದುವೆ ಗೊತ್ತಾಗುತ್ತೆ. ಹುಡುಗ ನೀನು ಪರಸ್ಪರ ಮೆಚ್ಚಿ ಮದುವೆಯಾಗ್ತೀರಿ. ಆದರೆ ನಿನ್ನ ಜೀವಕ್ಕೆ ಒಂದು ಭಾರೀ ಗಂಡಾಂತರವಿದೆ. ಅದರಿಂದ ನೀನು ಪಾರಾದೆಯಾದ್ರೆ ನಿಂದು ಠಿeಡಿಜಿeಛಿಣ ಟiಜಿe ಅಂತ ಹೇಳ್ದ. ಮಲ್ಲಿಕಾ ನಕ್ಕು ಮದುವೆಯಾದ್ರೆ ಗಂಡ ಬರ್ತಾನಲ್ಲ ಅಂದಳು. ಮೋಹನ ನಕ್ಕು ಅಮ್ಮ, ಅಣ್ಣ ಕಾದಿರ್ತಾರೆ ಇನ್ನು ಮನೆಗೆ ಹೋಗೋಣ ಅಂದು ಇಬ್ಬರನ್ನೂ ಹೊರಡಿಸಿದ.</p>
<p>ಮಲ್ಲಿಕಾ, ಮಧು, ಮೋಹನ ಎಲ್ಲರಿಗೂ ಪರೀಕ್ಷೆ ಸಮೀಪಿಸತೊಡಗಿತು. ಎಲ್ಲರೂ ಓದೋದ್ರಲ್ಲಿ busಥಿ ಯಾಗಿದ್ರು. ಮಲ್ಲಿಕಾ ಪರೀಕ್ಷೆ ಮುಗಿಸಿ ನಿರಾಳವಾಗಿ ಉಸಿರಾಡಿದಳು. ಅವಳಿಗೆ ತಾನು ಉತ್ತಮ ತರಗತಿಯಲ್ಲಿ ಉತ್ತೀರ್ಣಳಾಗುವ ಭರವಸೆಯಿತ್ತು. ಅವಳು, ಅವಳ ಸ್ನೇಹಿತೆಯರು ಆ ಭಾನುವಾರ ಸಿನಿಮಾಗೆ ಹೋಗುವುದೆಂದು ನಿರ್ಧರಿಸಿದರು. ಕೃಷ್ಣಮೂರ್ತಿ, ರಾಧಮ್ಮ ಮಲ್ಲಿಕಾಳ ಮದುವೆ ವಿಷಯ ಯೋಚಿಸಿ, ಮಲ್ಲಿಕಾಳ ಅಭಿಪ್ರಾಯ ಕೇಳಿದರು. ಮಲ್ಲಿಕಾ ಸಂತಸದಿಂದ ಒಪ್ಪಿಗೆ ಕೊಟ್ಟಳು. ಆಮೇಲೆ ಅವರು ಮಧು ಮತ್ತು ಅವನ ತಂದೆ ತಾಯಿಯರೊಡನೆ ಮಲ್ಲಿಕಾಳನ್ನು ಮಧುವಿಗೆ ತಂದುಕೊಳ್ಳುವ ಬಗ್ಗೆ ವಿಚಾರಿಸಿದರು. ಮಧುವಿನ ಹರುಷಕ್ಕೆ ಪಾರವೇ ಇರಲಿಲ್ಲ. ಮಧುವಿನ ತಾಯಿ, ತಂದೆಯರೂ ಸಂತೋಷವಾಗಿ ತಮ್ಮ ಅನುಮತಿಯನ್ನು ಇತ್ತರು. ಮದುವೆ ಮುಹೂರ್ತ ಮೇ ೨೫ನೇ ತಾರೀಖು ಎಂದು ನಿಶ್ಚಿತವಾಯಿತು. ಮದುವೆಗೆ ಸರಿಯಾಗಿ ಆರುವಾರವಿತ್ತು. ಎರಡು ಮನೆಗಳಲ್ಲೂ ಸಂಭ್ರಮದ ಸಿದ್ಧತೆಗಳಾಗತೊಡಗಿತು.</p>
<p>ಅಂದು ಶುಕ್ರವಾರ ಮಧು ಮಲ್ಲಿಕಾಳ ಮನೆಗೆ ಬಂದು ಸೀರೆಯ ಆಯ್ಕೆಗಾಗಿ ಮಲ್ಲಿಕಾಳನ್ನು ತಾನು ಅಂಗಡಿಗೆ ಕರೆದುಕೊಂಡು ಹೋಗುವುದಾಗಿ ತಿಳಿಸಿ, ಅನುಮತಿ ಬೇಡಿದ. ಮಲ್ಲಿಕಾಳ ತಾಯಿ ತಂದೆ ಸಂತೋಷದಿಂದ ಅನುಮತಿ ನೀಡಿದರು. ಮಲ್ಲಿಕಾ ಬಿಳೀ ಕಾಶ್ಮೀರ ಸಿಲ್ಕ್ ಸೀರೆಯುಟ್ಟು, ಬಿಳಿ ಕುಪ್ಪುಸ ತೊಟ್ಟಳು. ಮುತ್ತಿನ<br />ಸರ, ಮುತ್ತಿನ ಓಲೆ ಮತ್ತು ಜುಮಕಿ, ಬಲಗೈಗೆ ಮುತ್ತಿನ ಬಳೆ, ಎಡಗೈಗೆ ಎಚ್.ಎಂ.ಟಿ. ಗಡಿಯಾರ, ಮುತ್ತಿನ ಉಂಗುರ ಧರಿಸಿ ಹೊರಡಲು ತಯಾರಾದಳು. ತಾಯಿ ರಾಧಮ್ಮ ಅವಳಿಗೆ ಮಲ್ಲಿಗೆ ದಂಡೆಯನ್ನು ಮುಡಿಸಿದರು. ಮಗಳ ಸೌಂದರ್ಯಕ್ಕೆ ಆನಂದಪಟ್ಟು ದೃಷ್ಟಿ ನಿವಾಳಿಸಿ ಹಾಕಿ ಮಗಳ ಜೊತೆ ಹೊರಬಂದರು. ಮಧು ಮಲ್ಲಿಕಾ ಜೊತೆಯಾಗಿ ಒoಣoಡಿbiಞeನಲ್ಲಿಕುಳಿತು ಹೊರಟರು. ಕೃಷ್ಣಮೂರ್ತಿ, ರಾಧಮ್ಮ ಅವರನ್ನು ನೋಡುತ್ತಾ ಹಾಗೇ ನಿಂತರು. ಮಧು ಮಲ್ಲಿಕಾರ ಜೋಡಿ ಲಕ್ಷ್ಮೀ-ನಾರಾಯಣರ ಜೋಡಿಯಂತಿದೆ ಎಂದು ಸಂತೋಷಿಸಿ ಅವರಿಬ್ಬರಿಗೂ ಒಳ್ಳೆಯದಾಗಲಿ ಎಂದು ಹರಸಿದರು. ನಂತರ ರಾಧಮ್ಮ ಕೆಲಸಗಳಿಗೆ ಸಾಗಿದರು.</p>
<p>ಮಧು 'ಮಲ್ಲಿಕಾ, ನೀನು ಇವತ್ತು ಧರೆಗಿಳಿದು ಬಂದ ಅಪ್ಸರೆ ತರಹ ಕಾಣಿಸುತ್ತಾ ಇದ್ದೀಯ' ಎಂದು ಮೆಚ್ಚುಗೆಯಿಂದ ನುಡಿದ. ಮಲ್ಲಿಕಾ ನಸುನಾಚಿ ಖಿhಚಿಟಿಞ ಥಿou ಎಂದು ಹೇಳೀದಳು ಮತ್ತು ನೀನು ಒಳ್ಳೆ ರಾಜಕುಮಾರನ ತರಹ ಇದ್ದೀಯ ಎಂದಳು. ಇಬ್ಬರೂ ನಕ್ಕುಬಿಟ್ಟರು. ಮಧು ಇಂದ್ರ ಭವನ್ ಹತ್ತಿರ ಮೋಟಾರ್ ಬೈಕ್ ನಿಲ್ಲಿಸಿದ. ಇಬ್ಬರೂ ಇಂದ್ರಭವನ್‍ನಲ್ಲಿ ಮಸಾಲೆದೋಸೆ, ಜಾಮೂನ್ ತಿಂದು ಕಾಫಿ ಕುಡಿದು ಸೀರೆ ಅಂಗಡಿಗಳ ಕಡೆ ನಡೆದರು. ಮಲ್ಲಿಕಾ ಮೆರೂನ್ ಬಣ್ಣದ ಕಾಶಿಪೀತಾಂಬರ ಸೀರೆ ಮತ್ತು ಬಿಳಿ ಒಡಲಿಗೆ ಕೇಸರಿ ಬಣ್ಣದ ಅಂಚಿರುವ ಕಡ್ಡಿ ಜರಿ ಇರುವ ಸೀರೆ ಆಯ್ಕೆ ಮಾಡಿದಳು. ಮಧು ಅವಳ ಆಯ್ಕೆಯನ್ನು ಅನುಮೋದಿಸಿದ. ಮಧು ಅವಳಿಗೆ ಆಕಾಶ ನೀಲಿ ಬಣ್ಣದ ಉತ್ತಮ ರೇಷ್ಮೆ ಸೀರೆಯನ್ನು ಬಲವಂತ ಮಾಡಿ ಕೊಡಿಸಿದ. ಎಲ್ಲಾ ಸೀರೆಗಳನ್ನು ಪ್ಯಾಕ್ ಮಾಡಿಸಿ ದುಡ್ಡು ಕೊಟ್ಟು ತಮ್ಮ ಉಳಿದ ಷಾಪಿಂಗ್ ಮುಗಿಸಿಕೊಂಡು ತಿರುಗಿ ಬಂದು ಸೀರೆಗಳನ್ನು ತೆಗೆದುಕೊಂಡು ಹೋಗುವುದಾಗಿ ತಿಳಿಸಿ ಇಬ್ಬರೂ ಹೊರ ಹೊರಟರು. ತರಕಾರಿ ಕೊಳ್ಳಲೆಂದು ಮಾರ್ಕೆಟ್ ಬಳಿ ಹೋಗಲು ನಿರ್ಧರಿಸಿದರು. ರಸ್ತೆ ದಾಟಲು ಮೊದಲು ಮಾಡಿದರು. ರಭಸವಾಗಿ ಬಂದ ಆಟೋರಿಕ್ಷ ಮಲ್ಲಿಕಾಳನ್ನು ಕೆಳಗೆ ತಳ್ಳಿತು. ಮಲ್ಲಿಕಾಳಿಗೆ ಬಿದ್ದ ಕೂಡಲೇ ಜ್ಞಾನ ತಪ್ಪಿತು. ತಕ್ಷಣ ಜನ ಎಲ್ಲಾ ಸೇರಿದರು. ಮಲ್ಲಿಕಾಳನ್ನು ಕೆ.ಆರ್. ಆಸ್ಪತ್ರೆ ಎಮರ್ಜೆನ್ಸಿ ರೂಮಿಗೆ ಕರೆದೊಯ್ದರು. ಅಲ್ಲಿ ಅವಳಿಗೆ ಇmeಡಿgeಟಿಛಿಥಿ oಠಿeಡಿಚಿಣioಟಿ ಮಾಡಬೇಕಾಗಿ ಬಂತು. ಮಧು ಮಲ್ಲಿಕಾಳ ತಂದೆ ತಾಯಿಗಳಿಗೆ ಫೋನ್ ಮಾಡಿ ಸುದ್ದಿ ತಿಳಿಸಿ ಆಸ್ಪತ್ರೆಗೆ ಬರಲು ಹೇಳಿದ. ಔಠಿeಡಿಚಿಣioಟಿ ಖಿheಚಿಣಡಿe ಹೊರಗೆ ಕಂಗಾಲಾಗಿ ನಿಂತುಬಿಟ್ಟ. ಮಧುವಿನ Pಡಿoಜಿessoಡಿ ಮಲ್ಲಿಕಾಳ oಠಿeಡಿಚಿಣioಟಿ ಮಾಡಿ ಹೊರಗೆ ಬಂದು ಮಧುವಿನ ಬೆನ್ನು ತಟ್ಟಿ ಮಲ್ಲಿಕಾ is ಔಏ. ಬಲ ತೊಡೆ ಮುರಿದಿದೆ. ಅದನ್ನು ಶಸ್ತ್ರಚಿಕಿತ್ಸೆ ಮಾಡಿ ಸರಿಮಾಡಲಾಗಿದೆ. ಇನ್ನು ಕೆಲವು ತಿಂಗಳುಗಳಲ್ಲಿ ಮಲ್ಲಿಕಾ ಮೊದಲಿನಂತೆ ನಡೆಯಬಲ್ಲಳು. ಯೋಚನೆಗೆ<br /><em>ಅಮೆರಿಕನ್ನಡದ ಕತೆಗಳು/೬೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೬೧</em><br />ಕಾರಣವಿಲ್ಲ ಅಂದರು. ಮಲ್ಲಿಕಾಳ ತಂದೆ ತಾಯಿಗಳು 'ದೇವರೇ ನೀನು ದೊಡ್ಡವನಪ್ಪಾ' ಎಂದು ದೇವರಿಗೆ ಮನಸ್ಸಿನಲ್ಲೇ ವಂದಿಸಿದರು. ಮಧು ಸಂತೋಷದಿಂದ ಅವನ Pಡಿoಜಿessoಡಿ ರ ಕೈ ಅದುಮಿ ಖಿhಚಿಟಿಞ ಥಿou veಡಿಥಿ muಛಿh ಎಂದು ಅತ್ತು ಬಿಟ್ಟ.</p>
<p>ಮಲ್ಲಿಕಾಳಿಗೆ ಎಚ್ಚರವಾದಾಗ ತಾಯಿ ಅವಳ ಮಗ್ಗುಲಲ್ಲಿ ಇದ್ದರು. ತಂದೆ ಮತ್ತು ಮಧು ಎದುರಿಗೆ ನಿಂತಿದ್ದರು. ಮಲ್ಲಿಕಾ ಎಲ್ಲರನ್ನೂ ನೋಡಿ ನಸುನಕ್ಕಳು. ರಾಧಮ್ಮ ಮಗಳ ಕೆನ್ನೆ ತಟ್ಟಿ ದೊಡ್ಡ ಗಂಡಾಂತರದಿಂದ ಪಾರಾದೆಯಲ್ಲ ನನ್ನಮ್ಮ ಎಂದರು. ಮಲ್ಲಿಕಾ ಮಧುವಿನ ಕಡೆ ನೋಡಿ ಅರ್ಥಗರ್ಭಿತವಾಗಿ ನಕ್ಕಳು.</p>
<p><strong><em>-ಹೇಮಾ ಶ್ರೀಕಂಠ</em></strong>(ಸೆಯಿಂಟ್ ಲೂಯಿ ಮಿಸ್ಸೋರಿ)</p>
<p>
<strong>ಬಲಿಪಾಡ್ಯಮಿ</strong>
</p>
<p>

</p>
<p><strong><em> </em></strong>ಪಟಾಕಿ ಶೆಟ್ಟಿಯ ಮೇಲಿನ ಸಿಟ್ಟು ಸೇರಿ, ಕೈಯಲ್ಲಿದ್ದ ಹಣ ತಂದುಕೊಟ್ಟ ಧೈರ್ಯದಿಂದ, ''ಒಂದು ಪ್ರಜಾವಾಣಿ ಕೊಡಿ'' ಎಂದು ಹೆಮ್ಮೆಯಿಂದ ಸುರೇಶ ಮಾಲೀಕನ ಕಡೆ ನೋಡಿದ.</p>
<p>ಬಲಿಪಾಡ್ಯಮಿಯ ದಿನ. ಸುರೇಶನಿಗೆ ದಿನಕ್ಕಿಂತ ಮುಂಚೆಯೇ ಎಚ್ಚರವಾಗಿತ್ತು. ಅಮ್ಮ ನಿತ್ಯದ ಪರಿಪಾಠದಂತೆ ಎದ್ದು ಬಚ್ಚಲ ಒಲೆಗೆ ಉರಿಹಾಕಿ, ಹಿತ್ತಲಿಗೆ ಹೋಗಿಬಂದು, ರಾತ್ರಿ ಮುಗಿಸದಿದ್ದ ಒಂದೆರಡು ಪಾತ್ರೆಗಳನ್ನು ಮಣ್ಣು, ತೆಂಗಿನ ಜುಟ್ಟು, ಹುಣಸೇಹಣ್ಣಿನ ಬಲದಿಂದ ಬೆಳಗಿ, ಬಚ್ಚಲುಮನೆ ಒಲೆಯಿಂದ ತಂದ ಕೆಂಡದಿಂದ ಅಡುಗೆ ಮನೆಯ ಇದ್ದಿಲ ಅಗ್ಗಿಷ್ಟಿಕೆಯನ್ನು ಹೊತ್ತಿಸಿ, ಕಾಫಿಗೆ ನೀರು ಕಾಯಲು ಇಟ್ಟು, ದೊಡ್ಡ ಮೈಯನ್ನು ಅಸಮರ್ಪಕವಾಗಿ ಮುಚ್ಚುವ ವಸ್ತ್ರವನ್ನುಟ್ಟು ಮೈತೊಳೆಯುವುದಕ್ಕೆ ಹೊರಟಿದ್ದಳು.</p>
<p>ಸುತ್ತಲೂ ಕಣ್ಣು ಹಾಯಿಸಿದ. ಪಕ್ಕದ ಹಾಸಿಗೆಗಳಲ್ಲಿ ಇಬ್ಬರು ಅಕ್ಕಂದಿರು ಗಾಢ ನಿದ್ರೆಯಲ್ಲಿದ್ದರು. ಅಮ್ಮ ತನ್ನ ಹಾಸಿಗೆಯನ್ನು ಸುತ್ತಿ ಹೋಗಿದ್ದಳು. ಹೊರಮನೆಯಲ್ಲಿ ತಮ್ಮ, ಅಪ್ಪ ಮಲಗಿದ್ದರು. ಎರಡೂ ಕೋಣೆಗಳಿಗೂ ಸೇರಿದಂತೆ ಒಂದು ಕಿಟಕಿ ಇತ್ತು. ಅದರ ಪಕ್ಕದ ಗೋಡೆಯ ಮೇಲೆ ಹಾಕಿದ್ದ ಸರಸ್ವತಿಯ ಕ್ಯಾಲೆಂಡರಿನ ಮೊಳೆಯಿಂದ ಅಪ್ಪ ಮಲಗುವ ಮುಂಚೆ ತೂಗುಹಾಕಿದ್ದ ಸಿಲ್ಕ್ ಜುಬ್ಬಾ ನಡುಮನೆಯ ಒಳಗಿನಿಂದ ಕಾಣುತ್ತಿತ್ತು.</p>
<p>ಸದ್ದಿಲ್ಲದೆ ಎದ್ದು ಎಲ್ಲ ಕಡೆ ನೋಡಿ, ಬಚ್ಚಲುಮನೆಯಿಂದ ಬರುತ್ತಿದ್ದ ತಂಬಿಗೆ ನೀರು ಬೀಳುವ ಸದ್ದನ್ನು ಕೇಳುತ್ತ ಸುರೇಶ ತುದಿಗಾಲಿನಿಂದ ಹೊರಮನೆಯ<br />ಹೊಸಿಲಿನಲ್ಲಿ ನಿಂತು, ಸನ್ನಿವೇಶದ ಸಿಂಹಾವಲೋಕನ ಮಾಡಿದ. ಆ ತಮ್ಮ ದಿಂಬಿಗೆ ಸಮಾನಾಂತರವಾಗಿ, ಕೊಲೆಯಾದ ವ್ಯಕ್ತಿಯು ಬಿದ್ದಿದ್ದ ಜಾಗವನ್ನು ಗುರುತಿಸಿ ಚಾಕ್‍ಪೀಸ್‍ನಲ್ಲಿ ಎಳೆದ ರೂಪದಂತೆ ಬಿದ್ದಿದ್ದ. ಅಪ್ಪ ಗೋಡೆಯ ಕಡೆ ಮುಖಮಾಡಿ ಅಂದರೆ ಬಾಗಿಲಿಗೆ ಬೆನ್ನು ಮಾಡಿ ಮಲಗಿದ್ದರು. ಎದೆ ಒಡೆದು ಹೊರಗೆ ಬೀಳುವಂತೆ ಹೊಡೆದುಕೊಳ್ಳುತ್ತಿತ್ತು. ಮುಂದೆ ನೂರಾರು ಬಾರಿ ಅನುಭವಿಸುವ ದ್ವಂದ್ವ ಉದ್ರೇಕ ತಲೆಗೇರಿ ಹಿಂದು ಮುಂದಿನ ಯೋಚನೆಗಿಂತ ಆ ಕ್ಷಣದ ಭವ್ಯ ಸಾಹಸವೇ ಮುಖ್ಯವಾಯಿತು. ಇರುವೆ, ಕೀಟಗಳು ಹೋಗಲೆಂದು ಹಾಸಿಗೆಗಳಿಗೂ ಗೋಡೆಗೂ ನಡುವೆ ಇಟ್ಟಿದ್ದ 'ಧರ್ಮದ ದಾರಿ' (ಅಪ್ಪನ ಮಾತು) ಯಲ್ಲಿ ಉಸಿರು ಹಿಡಿದುಕೊಂಡು ಪಿಸುಗಾಲಿನಿಂದ ಬಂದು ಜುಬ್ಬಾದೊಳಕ್ಕೆ ಕೈಹಾಕಿ ತಡಕಿದ. ಬೀಡಿಯ ಕಟ್ಟೂ, ಅರ್ಧ ಖಾಲಿಯಾದ ಬೆಂಕಿಪಟ್ಟಣ, ಎರಡು-ಮೂರಾಣೆಯಷ್ಟು ಚಿಲ್ಲರೆ ಇತ್ತು. ಬೆಂಕಿಪಟ್ಟಣ, ಚಿಲ್ಲರೆ ಸ್ವಲ್ಪ ಶಬ್ದ ಮಾಡಿದವು. ಕೆಳಗೆ ನೋಡಿದಾಗ ಅಪ್ಪ ಕೇಳಿದಂತಿರಲಿಲ್ಲ. ಇನ್ನೊಂದು ಜೇಬಿಗೆ ಕೈಹಾಕಿದ. ಮಡಿಚಿದ್ದ ನೋಟಿನ ಕಂತೆ ಇತ್ತು. ಹೊರಗಿಂದ ಒಂದು ನೋಟನ್ನು ನಿಧಾನವಾಗಿ ಎಳೆದ. ಪೂರ್ತಿ ಹೊರಕ್ಕೆ ಬರುವ ಮೊದಲೇ ಅದರ ಹಸಿರು ಬಣ್ಣ ನೋಡಿ ಕಂಗೆಟ್ಟ. ಐದು ರೂಪಯಿ. ಅಷ್ಟೊಂದು ಬೇಕಾಗಿರಲಿಲ್ಲ ಅವನಿಗೆ. ಅಲ್ಲದೆ ಅಷ್ಟು ದೊಡ್ಡ ರಖಮು ಕಾಣೆಯಾಗಿರುವುದು, ತಕ್ಷಣ ಗಮನಕ್ಕೆ ಬರದಿರುವುದು ಅಸಂಭವ. ಇದುವರೆಗೂ ಒಂದೆರಡಾಣೆ, ಹೆಚ್ಚೆಂದರೆ ನಾಲ್ಕಾರಾಣೆ ತೆಗೆದುಕೊಳ್ಳುತ್ತಿದ್ದು, ಅದೇನೋ ಹೆಚ್ಚು ಗಮನಕ್ಕೆ ಬಂದಂತಿರಲಿಲ್ಲ. ನಿಜ, ಒಂದೆರಡು ಬಾರಿ ಅಪ್ಪ 'ನನ್ನ ಜೇಬಿನಲ್ಲಿದ್ದ ಚಿಲ್ಲರೆ ಎಲ್ಲಿ?' ಎಂದಾಗ, ಅಲ್ಲಿ ಇಲ್ಲಿ ಹುಡುಕಿದಂತೆ ಮಾಡಿ, ಇಗೋ ಇಲ್ಲಿದೆ ಎಂದೋ, ಆ ಜುಬ್ಬದಲ್ಲಿ ಇಟ್ಟಿದ್ದಿರಿ ಎಂದೋ ಹೇಳಿ ವಾಪಸ್ಸು ಕೊಟ್ಟು, ಪರವಾಗಿಲ್ಲ ಅವರಿಗೆ ಗೊತ್ತಾಗದಂತೆ ಬಚಾವಾಗಿಬಿಟ್ಟೆ ಅಂದುಕೊಂಡಿದ್ದ. ಆದರೆ ಐದು ರೂಪಾಯಿ! ಮನಸ್ಸು ಹಿಂದೇಟು ಹಾಕಿತು. ಎಂಟಾಣೆಯೋ, ಒಂದು ರೂಪಾಯಿಯೋ ಯಾಕಾದರೂ ಇಟ್ಟುಕೊಂಡಿಲ್ಲವೋ ಎಂದು ಅಪ್ಪನಿಗೆ ಮನಸ್ಸಿನಲ್ಲೇ ಶಾಪ ಹಾಕಿದ. ಹೆಚ್ಚು ಯೋಚಿಸಲು ಸಮಯ ಇರಲಿಲ್ಲ. ಮುಂದುವರೆಯುವುದು ಬೇಡ ಎಂದು ಹೇಳಿತು ಬುದ್ಧಿ. ಆದರೆ ಆಸೆ ಮದವೇರಿಸಿತ್ತು. ತಡೆಯಲಾಗದಂತ ಎಳೆತ. ನೋಟನ್ನು ಎಳೆದು ಕೈಯಲ್ಲಿ ಮುಚ್ಚಿಟ್ಟುಕೊಂಡು ಸದ್ದಿಲ್ಲದೆ ಮನೆಯಿಂದ ಹೊರಬಿದ್ದ.</p>
<p>ಆಗತಾನೆ ಬೆಳಗಾಗುತ್ತಿತ್ತು. ಗೇರ್ ಕೇಸ್ ಇಲ್ಲದ ಸೈಕಲ್ಲುಗಳ ಮೇಲೆ ಚಪ್ಪಲಿ ಇಲ್ಲದ ಕಾಲುಗಳಿಂದ ಪೆಡಲು ಮಾಡುತ್ತಾ ಪಾಚಿ ಬಣ್ಣದ ಪ್ಲಾನಲ್ ಅಂಗಿಗಳಲ್ಲಿ, ಮಫ್ಲರ್ ಕಟ್ಟಿಕೊಂಡು, ಜನ ಹೊರಟಿದ್ದರು. ಹಾಲು ಮಾರುವವರು ಎಮ್ಮೆಗಳನ್ನು ಹೊಡೆದುಕೊಂಡು ಬಕೇಟು, ಪಾವು ಹಿಡಿದುಕೊಂಡು ಹೊರಟಿದ್ದರು.<br /><em>ಅಮೆರಿಕನ್ನಡದ ಕತೆಗಳು/೬೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೬೩</em><br />ಹೆಂಗಸರು ಸೀರೆಗಳನ್ನು ಮೊಣಕಾಲಿನ ಮೇಲೆ ಎತ್ತಿಕಟ್ಟಿ (ಬಿಳಿ ಪೆಟ್ಟಿಕೋಟಿನ ಅಂಚು ಕಾಣುವಂತೆ), ಕಾಲುಗಳನ್ನಗಲಿಸಿ, ಸೊಂಟ ಬಗ್ಗಿಸಿ ನಿಂತು ಮನೆಯ ಮುಂದಿನ ಕಸ ಗುಡಿಸಿ ನೀರು ಚಿಮುಕಿಸಿದ ರಸ್ತೆಯ ಭಾಗದ ಮೇಲೆ ಎಂದಿಗಿಂತ ಹೆಚ್ಚು ಸುಂದರವಾದ ರಂಗೋಲೆ ಹಾಕುತ್ತಿದ್ದರು; ಇಲ್ಲ, ಕಾಂಪೌಂಡಿನ ಮೇಲೆ ಹಬ್ಬಿದ್ದ ಸೂಜಿಮಲ್ಲಿಗೆ ಹೂಗಳನ್ನೋ, ಅಂಗಳದ ಪಾರಿಜಾತಗಳನ್ನೋ ಬಟ್ಟಲುಗಳಲ್ಲಿ ತುಂಬಿಕೊಳ್ಳುತ್ತಿದ್ದರು. ಆಗಾಗ ಸಿಗುತ್ತಿದ್ದ ಸೀಮೆಎಣ್ಣೆ ಟ್ಯಾಂಕಿನ, ರಬ್ಬರು ಚಕ್ರದ ಎತ್ತಿನ ಗಾಡಿಗಳನ್ನು ಬಿಟ್ಟರೆ ವಾಹನಗಳು ಇನ್ನೂ ಹೊರಗೆ ಬಂದಿರಲಿಲ್ಲ. ರೇಡಿಯೋ ಕಾರ್ಯಕ್ರಮಗಳೂ ಶುರುವಾಗಿರಲಿಲ್ಲ. ಅಲ್ಲಿ ಇಲ್ಲಿ ಶೆಟ್ಟಿಗಳು ಮರದ ಹಲಗೆ ಬಾಗಿಲನ್ನು ಒಂದೋ ಎರಡೋ ಹಲಗೆಗಳು ಮಾತ್ರ ತೆಗೆದು ಒಳಗೇನೋ ಮಾಡುತ್ತಿದ್ದರು. ಆಸ್ಪತ್ರೆಯ ಆವರಣದಲ್ಲಿ ಮಲಗಿದ್ದ ಭಿಕ್ಷುಕರ ಗುಂಪು ಆಗತಾನೇ ಎದ್ದು ಮೈಮುರಿಯುತ್ತಿತ್ತು. ಪಕ್ಕದ ಜಟಕಾ ಸ್ಟಾಂಡಿನಲ್ಲಿ ಕುದುರೆಗಳು ಮೈಝಾಡಿಸಿ, ಕೆಮ್ಮುವಂತೆ ಸೀನುತ್ತಿದ್ದವು.</p>
<p>ಪಕ್ಕದ ಮನೆಯ ಕಿಟಕಿಯ ಸರಳುಗಳ ಮೂಲಕ ಮಲಗಿದ್ದ ಮುರುಗನನ್ನು ಪಿಸುಮಾತಿನಿಂದ "ಏಳೋ, ಹೊರಗೆ ಬಾರೋ" ಎಂದು ಕರೆದ. ಒಂದೆರಡು ಬಾರಿ ಕರೆದ ಮೇಲೆ ಮುರುಗ ಕಣ್ಣುಜ್ಜಿಕೊಂಡು ಎದ್ದ. ತುಟಿಯ ಮೇಲೆ ಬೆರಳಿಟ್ಟು ಶಬ್ದ ಮಾಡದಿರಲು ಹೇಳಿ ಹೊರಕ್ಕೆ ಕರೆದ. ಮುರುಗ ಬೇಸರದಿಂದ "ಏನು? ಎಷ್ಟು ಗಂಟೆ? ಇಷ್ಟು ಬೇಗ ಯಾತಕ್ಕೆ ಬಂದೆ?" ಅಂದಾಗ, "ನಡಿ, ಪೇಟೆಗೆ ಹೋಗೋಣ, ನಮ್ಮಪ್ಪ ದುಡ್ಡು ಕೊಟ್ಟಿದ್ದಾರೆ, ಪಟಾಕಿ ತರೋಣ" ಎಂದು ಐದು ರೂಪಾಯಿಯ ಹೊಸ ನೋಟು ತೋರಿಸಿದ. ಮುರುಗನ ನಿದ್ದೆ ಮಾಯವಾಯಿತು. ಉತ್ಸಾಹದಿಂದ ಕಾಲು ಹಾಕಿದ. ಬೇಗ ಬೇಗ ಗೌರಿಪೇಟೆ ದಾಟಿ, ಬಸ್‍ಸ್ಟಾಂಡಿನ ಮೂಲಕ ದೊಡ್ಡಪೇಟೆ ತಲುಪಿದರು. ಬಹಳಷ್ಟು ಅಂಗಡಿಗಳು ಇನ್ನೂ ಬಾಗಿಲು ಹಾಕಿರುವುದನ್ನು ನೋಡಿ ಅಸಮಾಧಾನವಾದರೂ, ಊರಿಗೇ ದೊಡ್ಡದಾದ ಪಟಾಕಿ ಅಂಗಡಿ ತೆಗೆದಿರಬೇಕೆಂಬ ಆಸೆಯಿಂದ ನಡೆದರು. ದಾರಿಯುದ್ದಕ್ಕೂ ಪಟಾಕಿಯದೇ ಮಾತು. ಯಾರ ಯಾರ ಮನೆಯಲ್ಲಿ ಎಷ್ಟೆಷ್ಟು ರೂಪಾಯಿಯ ಪಟಾಕಿ ತಂದಿದ್ದಾರೆ, ಈ ಹುಡುಗ ಎಷ್ಟು ರಾಕೆಟ್ ಇಟ್ಟುಕೊಂಡಿದಾನೆ, ಆ ಹುಡುಗ ಎಷ್ಟು ಕೇಪ್ ಹೊಡೆದ, ಮತ್ತೊಬ್ಬರ ಮನೆಯ ಸುವರ್ಣ ಕುಡಿಕೆ ಎಷ್ಟೆತ್ತರಕ್ಕೆ ಕಿಡಿ ಸಿಡಿಸಿತು, ಇವನ ಭೂಚಕ್ರ, ಅವನ ವಿಷ್ಣುಚಕ್ರ, ಇಲ್ಲಿಯ ಏರೋಪ್ಲೇನುಗಳು, ಅಲ್ಲಿಯ ಬಾಂಬುಗಳು, ಈ ವರ್ಷದ ಹೊಸ ಮಾಲುಗಳು, ಹೋದ ವರ್ಷದ ಲಡ್ಡು, ಚಿನಕುರಳಿ ಎಲ್ಲವನ್ನೂ ಚರ್ಚಿಸುತ್ತ 'ಲಕ್ಷ್ಮಿ ಫೈರ್‍ವಕ್ರ್ಸ್ ಕಂಪನಿ' ತಲುಪಿದರು. ದೊಡ್ಡ ಹೊಟ್ಟೆಯ ಶಟ್ಟಿ ಆಗತಾನೇ ದೊಡ್ಡ ನವ್‍ತಾಲ್ ಬೀಗ ತೆಗೆದು ಚಿಲಕ ತೆಗೆಯುತ್ತಿದ್ದ. ಹುಡುಗರನ್ನು ನೋಡಿ<br />'ಏನೋ' ಅಂದ. ಸುರೇಶ 'ಪಟಾಕಿ ಬೇಕಾಗಿತ್ತು' ಅಂದ. 'ಇನ್ನೂ ಅಂಗಡಿ ತೆಗೆದಿಲ್ಲ, ಏಳು ಗಂಟೆಗೆ ಬಾ' ಅಂದ. ಸುರೇಶನಿಗೆ ವಿಪರೀತ ನಿರಾಶೆ ಆಯಿತು. ಹಿಂದೆಗೆಯುತ್ತಾ, ಆದರೂ ಒಂದು ಕೈ ನೋಡೋಣ, ಶೆಟ್ಟಿ ಮನಸ್ಸು ಬದಲಾಯಿಸಿದರೂ ಬದಲಾಯಿಸಬಹುದು ಅಂದುಕೊಂಡು, 'ಅರ್ಜೆಂಟಾಗಿ ಬೇಕಾಗಿತ್ತು, ರೀ ದುಡ್ಡು ತಂದಿದೀನಿ' ಅಂತ ಕೈಬಿಡಿಸಿ ನೋಟು ತೋರಿಸಿದ. 'ಒಂದು ಸರ್ತಿ ಹೇಳಿದರೆ ಗೊತ್ತಾಗಲ್ವೇನೋ? ಆಮೇಲೆ ಬಾ ಅಂತ ಹೇಳ್ಲಿಲ್ವಾ?' ಅಂತ ಗದರಿಸಿದ, ಶೆಟ್ಟಿ. ಸಾಮಾನು ಮಾರೋದಕ್ಕೆ ಅಂಗಡಿ ಇಟ್ಟುಕೊಂಡಿದ್ದರೂ, ನಾನು ದುಡ್ಡು ಕೊಡಲಿಕ್ಕೆ ತಯಾರಾಗಿದ್ದರೂ, ವ್ಯಾಪಾರ ಮಾಡೋಕೆ ಎಷ್ಟು ದರ್ಪ ತೋರಿಸ್ತಾನಲ್ಲ ಅಂತ ಸಿಟ್ಟು, ಅಸಹಾಯಕತೆ ಸೇರಿದ ದುಃಖ ಆಯಿತು. ಸ್ವಲ್ಪ ತೆರೆದ ಬಾಗಿಲಿನಿಂದ ಕಾರ್ಡ್‍ಬೋರ್ಡ್ ಪೆಟ್ಟಿಗೆಗಳಲ್ಲಿಟ್ಟಿದ್ದ ಬಣ್ಣಬಣ್ಣ ಕಾಗದಗಳಲ್ಲಿ ಸುತ್ತಿದ್ದ ರಾಶಿರಾಶಿ ಪಟಾಕಿಗಳು ಕಂಡುಬಂದವು. ಇಬ್ಬರೂ ಒಬ್ಬರ ಮುಖ ಒಬ್ಬರು ನೋಡಿಕೊಂಡು ಸ್ವಲ್ಪ ದೂರದಲ್ಲಿ ತೆರೆದಿದ್ದ ನ್ಯೂಸ್‍ಪೇಪರ್, ಮ್ಯಾಗಜೀನ್ ಸ್ಟಾಂಡಿನ ಮುಂದೆ ಹೋಗಿ ನಿಂತರು. 'ಜಿಪುಣ ಶೆಟ್ಟಿಗೆ ಎಷ್ಟು ಕೊಬ್ಬು ಅಲ್ಲವಾ?' ಅಂತ ಹೇಳಿ ದುಃಖ ತೋರಿಕೊಂಡರು. 'ಒಂದು ಏರೋಪ್ಲೇನ್ ಹಚ್ಚಿ ಅವನ ಅಂಗಡಿ ಒಳಕ್ಕೆ ಬಿಸಾಕಬೇಕು. ಆಗ ಬುದ್ಧಿ ಬರತ್ತೆ' ಅಂತಲೂ ಅಂದುಕೊಂಡರು.</p>
<p>ಅಷ್ಟರಲ್ಲಿ ನ್ಯೂಸ್‍ಪೇಪರ್ ಅಂಗಡಿ ಮಾಲೀಕ "ಏನು ಬೇಕ್ರೋ?" ಅಂತ ಕೇಳಿದ. "ಏನೂ ಇಲ್ಲ" ಅಂದ ಮುರುಗ. "ಹಾಗಾದರೆ ಏನು ಮಾಡ್ತಿದೀರ ಇಲ್ಲಿ, ಹೋಗಿ ಹೋಗಿ ಗಿರಾಕಿಗಳಿಗೆ ಜಾಗ ಮಾಡ್ಕೊಡಿ" ಅಂದ ಮಾಲಿಕ. ಆಗೋ ಈಗೋ ಬರುತ್ತಿದ್ದ ಒಬ್ಬ ಗಿರಾಕಿಯನ್ನು ಬಿಟ್ಟರೆ ಅಲ್ಲಿ ಯಾರೂ ಇಲ್ಲದಿದ್ದರೂ ತಮ್ಮನ್ನು ಹೀಗೆ ಬೈದ ಮಲೀಕನ ಮೇಲೆ ಸಿಟ್ಟು ಬಂತು ಸುರೇಶನಿಗೆ. ಪಟಾಕಿ ಶೆಟ್ಟಿಯ ಮೇಲಿನ ಸಿಟ್ಟು ಸೇರಿ, ಕೈಯಲ್ಲಿದ್ದ ಹಣ ತಂದುಕೊಟ್ಟ ಧೈರ್ಯದಿಂದ "ಒಂದು ಪ್ರಜಾವಾಣಿ ಕೊಡಿ" ಎಂದು ಹೆಮ್ಮೆಯಿಂದ ಮಾಲೀಕನ ಕಡೆ ನೋಡಿದ. ಮಾಲೀಕ ಒಂದು ಕ್ಷಣ ಅವಾಕ್ಕಾದರೂ, ಚೇತರಿಸಿಕೊಂಡ. ಒಂದು ಪ್ರತಿ ಪೇಪರು ಕೊಟ್ಟು, ಸುರೇಶ ಚಾಚಿದ ಐದು ರೂಪಾಯಿ ನೋಟನ್ನು ಬಾರಿ ಬಾರಿ ಪರೀಕ್ಷಿಸಿ, ಗಲ್ಲಾ ಪೆಟ್ಟಿಗೆಯಲ್ಲಿ ಹಾಕಿ ಚಿಲ್ಲರೆ ಕೊಟ್ಟು ಇವರನ್ನೇ ಕುತೂಹಲ ಮಿಶ್ರಿತ ಅನುಮಾನದಿಂದ ನೋಡಿದ. ಅಷ್ಟರಲ್ಲಿ ಬೇರೊಬ್ಬ ಗಿರಾಕಿ ಬಂದುದರಿಂದ ಅವನ ದೃಷ್ಟಿ ಬೇರೆ ಕಡೆ ಹರಿಯಿತು.</p>
<p>ತನ್ನ ಜೀವನದಲ್ಲಿ ಮೊದಲನೆಯ ಸಲ ಕೊಂಡುಕೊಂಡ ಪೇಪರನ್ನು ಸುರೇಶ ಗಂಭೀರ ಚಹರೆಯಿಂದ ತಿರುಗಿಹಾಕಿದ. ಕಣ್ಣಿನ ಮೂಲೆಯಿಂದ ಮುರುಗನನ್ನು ನೋಡಿದಾಗ, ಈ ಘಟನೆಯಿಂದ ತನ್ನ ಬಗ್ಗೆ ಅವನಿಗೆ ಗೌರವ ಹೆಚ್ಚಾಗಿರುವಂತೆ<br /><em>ಅಮೆರಿಕನ್ನಡದ ಕತೆಗಳು/೬೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೬೫</em><br />ಕಂಡಿತು. ಮೊದಲನೆಯ ಪುಟದ ತುಂಬ ರಾಜಕೀಯವೇ ತುಂಬಿತ್ತು. ಎರಡನೆಯದಂತೂ ಜಾಹೀರಾತಿಗೆ ಮೀಸಲು. ಮೂರನೆಯದರಲ್ಲಿ ಟಿ. ನರಸೀಪುರದ ರಾಜ್‍ಕುಮಾರ್ ಅಭಿಮಾನಿ ಸಂಘದ ಕಾರ್ಯಸಮಿತಿಗೆ ಆಯ್ಕೆಯಾದವರ ಹೆಸರುಗಳ ಪಟ್ಟಿ ಇತ್ಯಾದಿಗಳೇ ತುಂಬಿಕೊಂಡಿತ್ತು. ಜೋರಾಗಿ, ಇಂತಹ 'ಸುದ್ದಿ'ಗಳನ್ನು ಓದಲು ದೊಡ್ಡವರು ಯಾಕೆ ಕಾತುರರಾಗಿರುತ್ತಾರೋ, ಹಣ ಪೋಲು ಮಾಡುತ್ತಾರೋ. ಅದರ ಬದಲು ಖಾರದ ಕಡಲೇಬೀಜ ಮನೆಗೆ ತಂದರೆ ಎಷ್ಟು ಚೆನ್ನಾಗಿತ್ತು ಅನ್ನಿಸಿತು. ಅಷ್ಟರಲ್ಲಿ ಮುರುಗ ಕೊನೇ ಪುಟದ ಕ್ರಿಕೆಟ್ ಸುದ್ದಿಯನ್ನು ಗಮನಿಸಿದ್ದ. ಇಬ್ಬರೂ ಆಸಕ್ತಿಯಿಂದ ಪ್ರತಿಯೊಂದು ವಿವರವನ್ನೂ ಓದಿ ಚರ್ಚಿಸಿದರು. ಆ ಕೆಲಸವೂ ಮುಗಿದಮೇಲೆ ಇಷ್ಟು ಹೊತ್ತಿಗೆ ಪಟಾಕಿ ಅಂಗಡಿ ತೆಗೆದಿರಬಹುದ ಅಂದುಕೊಂಡು ಅತ್ತಕಡೆ ನೋಡಿದರು. ಬಾಗಿಲು ಇನ್ನೂ ಅರ್ಧ ಮಾತ್ರ ತೆಗೆದಿತ್ತು. ಪಕ್ಕದಲ್ಲಿ ಹೋಗುತ್ತಿದ್ದವರನ್ನು "ಟೈಮೆಷ್ಟು ರೀ" ಅಂತ ಕೇಳಿದಾಗ "ಏಳಕ್ಕೆ ಐದು ನಿಮಿಷ" ಎಂದು ಉತ್ತರ ಬಂತು. "ಇನ್ನೇನು ಐದು ನಿಮಿಷ ತಾನೇ ಶೆಟ್ಟಿ ಪಟಾಕಿ ಮಾರಿದರೂ ಮಾರಬಹುದು" ಎಂದುಕೊಂಡು ಅಂಗಡಿಗೆ ಹೋದರು.</p>
<p>ಅಂಜುತ್ತಲೇ ಹತ್ತಿರ ಬಂದ ಹುಡುಗರನ್ನು ಕಂಡು ಶೆಟ್ಟಿ ಕರುಣೆ ತೋರಿ "ಏನು ಬೇಕು?" ಎಂದು ಕೇಳಿದ. ಅಂಗಡಿ ತುಂಬಿದ್ದ ತರಹತರಹದ ಪಟಾಕಿಗಳನ್ನು ನೋಡಿ ಯಾವುದನ್ನು ಕೊಳ್ಳುವುದು, ಯಾವುದನ್ನು ಬಿಡುವುದು ಅನ್ನುವುದೇ ಕಷ್ಟವಾಯಿತು. ಮೀನ ಮೇಷ ಮಾಡಿ, ಒಬ್ಬರು ಇನ್ನೊಬ್ಬರ ಶಿಫಾರಸು ಪರಿಗಣಿಸಿ, ಒಮ್ಮೆ ತೆಗೆದಿಟ್ಟುಕೊಂಡ ಪಟಾಕಿಯನ್ನು ಮತ್ತೊಮ್ಮೆ ಹಿಂತಿರುಗಿಟ್ಟು, ಬೇರೊಂದನ್ನು ಆರಿಸಿಕೊಂಡು, ಅದಕ್ಕಿಂತ ಇದೇ ಚೆನ್ನ ಅಂದುಕೊಂಡು ಹೀಗೆಯೇ ಹತ್ತು ನಿಮಿಷ ಕಳೆದರೂ ನಿರ್ಧಾರಕ್ಕೆ ಬರಲಾಗಲಿಲ್ಲ. ಇಷ್ಟು ಹೊತ್ತು ಇವರ ಮೇಲೆ ಒಂದು ಕಣ್ಣು ಇಟ್ಟೇ ಇದ್ದ ಶೆಟ್ಟಿ ವ್ಯವಹಾರ ಮುಗಿಸಲೆಂದು ಮುಂದೆ ಬಂದು "ಆರಿಸಿದ್ದಾಯಿತಾ" ಅಂತ ಕೇಳಿದ. "ಒಂದು ನಿಮಿಷ" ಎಂದು ಸುರೇಶ ಕಡೆಗೊಂದು ಸಲ ಆರಿಸಿ ಗುಂಪು ಮಾಡಿಟ್ಟುಕೊಂಡಿದ್ದ ಪಟಾಕಿಗಳನ್ನು ವಿವರವಾಗಿ ಪರೀಕ್ಷಿಸಿ, "ಇದಿಷ್ಟಕ್ಕೆ ಎಷ್ಟಾಗತ್ತೆ?" ಅಂದ. ಶೆಟ್ಟಿ ಒಂದು ಖಾಲಿ ಮತಾಪು ಪ್ಯಾಕೇಟ್ಟಿನ ಮೇಲೆ ಲೆಕ್ಕ ಹಾಕಿ, "ಒಂದು ರೂಪಾಯಿ ನಲವತ್ತು ಪೈಸೆ" ಅಂದ. ಹಣ ಕೊಟ್ಟು, ಚಿಲ್ಲರೆ ಪಡೆದು ಹೊರಗೆ ಬಂದರು.</p>
<p>ಇಷ್ಟೊಂದು ಪಟಾಕಿ ಕೊಂಡಮೇಲೂ ಹಣ ಉಳಿದದ್ದು ಅವರಿಗೆ ಸಮಸ್ಯೆಯೇ ಆಯಿತು. ದಾರಿಯಲ್ಲಿ ಕಂಡ ಹೋಟೆಲು ಆಹ್ವಾನಿಸುವಂತಿತ್ತು. ಸರಿ, ಹೊಕ್ಕರು. ಸುರೇಶ ಇದೇ ಮೊದಲ ಸಲ ಹೋಟೆಲಿಗೆ ತಾನೇ ಹೋಗಿದ್ದು ಮುರುಗನೂ ಅಷ್ಟೇ. ತಂದೆಗೆ ಗೊತ್ತಿರುವ ಹೋಟೆಲಿನ ಮಾಲೀಕರು ಎಲ್ಲಿ ಗುರುತಿಸಿ ಏನು ಮಾಡುತ್ತಾರೋ<br />ಎಂದು ಹೆದರಿಕೆಯಾಗಿತ್ತು. ಮಾಣಿ ಇವನನ್ನು ಗುರುತಿಸಿದರೂ ಏನೋ ಹಬ್ಬದ ದಿನ, ಊಟ ತಡವೆಂದು ತಿಂಡಿಗೆ ಕಳಿಸಿರಬಹುದು ಎಂದುಕೊಂಡಿರಬಹುದು. ಇಬ್ಬರೂ ರಾಜಾರೋಷವಾಗಿ ಖಾಲಿದೋಸೆ, ಇಡ್ಲಿ ಸಾಂಬಾರ್ ಆರ್ಡರ್ ಮಾಡಿದರು. ಸುರೇಶ ತಂದೆಯ ಜೊತೆಗೆ ಆಗಾಗ ಹೋಟೆಲಿಗೆ ಹೋಗಿದ್ದುಂಟು_ ಆದರೆ ಸಾಯಂಕಾಲದ ಹೊತ್ತು ಮಾತ್ರ. ಪ್ರತಿ ಸಲ ಹೋದಾಗಲೂ ತಂದೆ ಇವತ್ತು ತಿಂಡಿ ತರಿಸಬಹುದು ಎಂದು ತವಕದಿಂದ ಕಾಯುತ್ತಿದ್ದ. ಹತ್ತು ಸಲದಲ್ಲೊಮ್ಮೆ ಬಜ್ಜಿಯೋ, ಖಾಲಿದೋಸೆಯೋ, ತರಿಸುತ್ತಿದ್ದರು. ಈರುಳ್ಳಿ ತಿನ್ನುತ್ತಿರಲಿಲ್ಲವಾದ್ದರಿಂದ ಮಸಾಲೆದೋಸೆ, ಇಡ್ಲಿ ಸಾಂಬರ್, ಮದ್ದೂರ್‍ವಡೆ, ಮುಂತಾದ ಖಾದ್ಯಗಳು ವಜ್ರ್ಯವಾಗಿದ್ದವು. ಅವುಗಳನ್ನು ಸುರೇಶ ಅನುಮಾನದಿಂದ ಕಾಣುತ್ತಿದ್ದ. ಆದರೆ ಸ್ನೇಹಿತರೆಲ್ಲ ಇಡ್ಲಿ ಸಾಂಬಾರಿನ ಗುಣಗಾನ ಮಾಡಿದ್ದನ್ನು ಕೇಳಿದ್ದುದರಿಂದ ಇಂದು ರುಚಿ ನೋಡಲು ನಿರ್ಧರಿಸಿದ್ದ. ಬೆಳಿಗ್ಗೆ ತಿಂಡಿ ತಿಂದು ಅಭ್ಯಾಸವಿಲ್ಲದಿದ್ದರಿಂದ ಹಲ್ಲುಜ್ಜುವ ಮೊದಲೇ ಹೊರಟು ಬಂದಿದ್ದುದರಿಂದಲೂ, ಅಲ್ಲದೆ ತಂದೆಗೆ ಪರಿಚಯದವರು ಯಾರಾದರೂ ಕಂಡಾರೇನೋ ಎಂಬ ಹೆದರಿಕೆ ಇದ್ದೇ ಇದ್ದುದರಿಂದಲೂ ಸ್ವಲ್ಪ ಮುಜುಗರವೇ ಆಯಿತು. ಅಲ್ಲದೆ ಎಂದೂ ತಿನ್ನದಿದ್ದ ಈರುಳ್ಳಿ ಸಾಂಬಾರ್ ಬೇರೆ. ಮನೆಯಲ್ಲಿ ತಿಳಿದರೆ ಏನೆಂದಾರೋ ಎಂಬ ಹೆದರಿಕೆ ಕೂಡಾ. ಆದರೂ ಒಂದೆರಡು ಚಮಚದ ನಂತರ ಸಾಂಬರ್ ಒಪ್ಪತೊಡಗಿತ್ತು. ಅದರಲ್ಲೇನು ತಪ್ಪು? ಮನೆಯಲ್ಲೇಕೆ ಮಾಡಬಾರದು? ಅನ್ನಿಸಿತ್ತು. ಅದಕ್ಕೆ ಉತ್ತರ ಬುದ್ಧಿಗೆ ತಿಳಿದಿದ್ದರೂ ('ತಾಮಸ ಆಹಾರ') ಮನಸ್ಸಿಗೆ ಅರ್ಥವಾಗಿರಲಿಲ್ಲ. 'ಕಾಫೀನಾ' ಅಂದ ಮಾಣಿಗೆ ಬೇಡ ಅಂದ. ಇದರಲ್ಲೂ ಯಾವುದೋ ನಿಯಮವನ್ನು ಮುರಿದಂತಾಗಿತ್ತು. ಅಣ್ಣ ಹೋಟೆಲಿನಲ್ಲಾಗಲೀ, ಮನೆಯಲ್ಲಾಗಲೀ ತಿಂಡಿ ತಿಂದ ಮೇಲೆ ಕಾಫಿ ಆಗಲೇಬೇಕಾಗಿತ್ತು. ತಿಂಡಿಯಲ್ಲದಿದ್ದರೂ ಕಾಫಿ ಆಗಿಯೇ ತೀರಬೇಕು. ಆದರೆ ಸುರೇಶನಿಗೆ ಅದೂ ಅರ್ಥವಾಗಿರಲಿಲ್ಲ. ಕಾಫಿಗೆ ಖರ್ಚುಮಾಡುವ ದುಡ್ಡಿನಲ್ಲಿ ತಿಂಡಿಯನ್ನೇಕೆ ತಿನ್ನುವುದಿಲ್ಲ ಎಂದು ಅನೇಕ ಸಲ ಪ್ರಶ್ನಿಸಿಕೊಂಡಿದ್ದ. ತಂದೆಯನ್ನು ಕೇಳುವ ಧೈರ್ಯ ಇರಲಿಲ್ಲವಷ್ಟೆ.</p>
<p>ನಲವತ್ತೈದು ಪೈಸೆಯ ಬಿಲ್ಲು ಕೊಟ್ಟು ಹೊರಗೆ ಬಂದಾಗ ಸೂರ್ಯ ಮೇಲೆ ಬಂದಿದ್ದ. ರಸ್ತೆಗಳಲ್ಲಿ ಜನಸಂಚಾರ ಶುರುವಾಗಿತ್ತು. ಅಂಗಡಿಗಳೆಲ್ಲ ತೆಗೆದಿದ್ದವು. ಬಹಳ ಹೊತ್ತು ಹೊರಗಿದ್ದುಬಿಟ್ಟೆ ಅನ್ನಿಸಿತು. ಬೇಗ ಬೇಗ ಕಾಲುಹಾಕಿ ಮನೆಯ ಕಡೆ ಹೊರಟಂತೆ ಹೆದರಿಕೆಯಾಗತೊಡಗಿತು. ಮನೆಯಲ್ಲೆಲ್ಲರೂ ಎದ್ದಿರಬಹುದು. ನಾನಿಲ್ಲದಿರುವುದನ್ನು ಗಮನಿಸಿರಬಹುದು. ಎಲ್ಲಿ ಹೋಗಿದ್ದೆ ಎಂದು ಕೇಳಿದರೆ ಏನು ಹೇಳುವುದು ತಿಳಿಯದಾಯಿತು. ಇಷ್ಟು ಬೇಗ ಆಟಕ್ಕೆ<br /><em>ಅಮೆರಿಕನ್ನಡದ ಕತೆಗಳು/೬೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೬೭</em><br />ಹೋಗಿದ್ದೆ ಎಂದರೆ ನಂಬಲಾರರು. ಯಾಕಾದರೂ ಇಷ್ಟು ತಡಮಾಡಿದೆನೋ, ಎಲ್ಲರೂ ಏಳುವ ಮೊದಲೇ ವಾಪಸ್ಸು ಬಂದು ಸೇರಿಕೊಂಡರೆ ಚೆನ್ನಾಗಿರುತ್ತಿತ್ತು ಎಂದು ತನ್ನನ್ನು ತಾನೇ ಶಪಿಸಿಕೊಂಡ. ಈಗಿರುವುದೊಂದೇ ಆಸೆ_ ಅಪ್ಪ ಹೊರಮನೆಯಲ್ಲಿ ಆಸನ ಹಾಕುತ್ತಿರಬಹುದು. ಅವರ ಕಣ್ಣಿಗೆ ಬೀಳದಂತೆ ಅಂಗಳ ದಾಟಿ, ಬಚ್ಚಲಮನೆಯ ಮೂಲಕ ಒಳಗೆ ಸೇರಿಬಿಡುವುದು. ಆದರೆ ಈ ಪಟಾಕಿಗಳು? ಇವನ್ನು ತೆಗೆದುಕೊಂಡು ಮನೆಗೆ ಹೋಗುವ ಬುದ್ಧಿವಂತಿಕೆಯ ಉಪಾಯ ಹೊಳೆಯಿತು. ಪಟ್ಟಣವನ್ನು ಮುರುಗನ ಕೈಯಲ್ಲಿ ಕೊಟ್ಟು 'ಇದನ್ನು ನಿಮ್ಮ ಮನೆಯಲ್ಲಿ ಇಟ್ಟುಕೊಂಡಿರು, ಮಧ್ಯಾಹ್ನ ಹಚ್ಚೋಣ' ಅಂತ ಹೇಳಿದ. ಮುರುಗನಿಗೆ ಇದು ವಿಚಿತ್ರ ಅನ್ನಿಸಿತೋ ಇಲ್ಲವೋ ಅಂತೂ ಅವನು ಯಾವ ಪ್ರಶ್ನೆಯನ್ನೂ ಕೇಳಲಿಲ್ಲ ಅವನೂ ತನ್ನದೇ ಭಯದಲ್ಲಿದ್ದಿರಬೇಕು.</p>
<p>ತಾನು ಇಷ್ಟು ಬೇಗ, ಇಷ್ಟು ಹೊತ್ತು ಹೊರಗೆ ಹೋಗಿದ್ದನ್ನು ಹೇಗೋ ಸಮಜಾಯಿಷಿ ಹೇಳಿ ಜೀರ್ಣಿಸಿಕೊಂಡರೂ ಐದು ರೂಪಾಯಿನಷ್ಟು ದೊಡ್ಡ ಮೊಬಲಗು ತಂದೆಯ ಗಮನಕ್ಕೆ ಇರುವುದು ಅಸಾಧ್ಯ ಅನ್ನಿಸಿತು. ಕೈಯಲ್ಲಿ ಉಳಿದಿದ್ದ ಮೂರು ರೂಪಾಯಿಯನ್ನು ವಾಪಾಸ್ಸು ಹಾಕಿಬಿಟ್ಟರೆ ತಂದೆಗೆ ಗೊತ್ತಾಗದೆಯೇ ಉಳಿದುಬಿಡಬಹುದು ಅನ್ನಿಸಿತು. ಅಕಸ್ಮತ್ ಎರಡು ರೂಪಾಯಿ ಕಡಿಮೆ ಆದಂತೆ ಅನ್ನಿಸಿದರೂ ತಾವೇ ಎಲ್ಲೋ ಖರ್ಚು ಮಾಡಿರಬೇಕು ಅಂದುಕೊಳ್ಳುತ್ತಾರೆ ಅಂದುಕೊಂಡ.</p>
<p>ಈ ನಿರ್ಧರದೊಡನೆ ಅಂಗಳದೊಳಕ್ಕೆ ಕಾಲಿಟ್ಟು ಜಗುಲಿಯ ಮೂಲಕ ಹೊರಮನೆಯೊಳಕ್ಕೆ ಇಣುಕು ಹಾಕಿದ. ತಂದೆ ಇನ್ನೂ ಹಾಗೆಯೇ ಮಲಗಿದಂತಿತ್ತು. ತಮ್ಮನೂ ಹಾಗೆಯೇ ವಿಕಾರವಾಗಿ ಮಲಗಿದ್ದ. ಮೊದಲಿನಂತೆ ಹೆಜ್ಜೆಯ ಮೇಲೆ ಹೆಜ್ಜೆಯನ್ನಿಟ್ಟು ಜುಬ್ಬಾದ ಬಳಿ ಹೋಗಿ ನೋಟುಗಳನ್ನು ಇಳಿಬಿಟ್ಟು ತಂದೆ ಇನ್ನೂ ಮಲಗಿರುವುದನ್ನು ನೋಡಿ ಖುಷಿಪಟ್ಟು, ಅಂಗಳದ ಮೂಲಕ ಬಚ್ಚಲುಮನೆಗೆ ಹೋದ. ಅಲ್ಲಿ ಯಾರೂ ಇರಲಿಲ್ಲ. ಮಾಡದಿಂದ ಹಲ್ಲುಪುಡಿ ಪ್ಯಾಕೆಟ್ಟನ್ನು ತೆಗೆದು ಎಡಗೈಗೆ ಹಾಕಿಕೊಂಡು ಬಚ್ಚಲಲ್ಲಿ ಕುಕ್ಕರುಗಾಲು ಕುಳಿತು ಹಲ್ಲುಜ್ಜತೊಡಗಿದ. ಇವನು ಬಂದಿದ್ದನ್ನು ಗಮನಿಸಿದ ಅಮ್ಮ ಡಬರಿಯಿಂದ ಲೋಟಕ್ಕೆ ಕಾಫಿ ಸುರಿದು ಚಿಕ್ಕಕ್ಕನ ಕೈಲಿ ಬಚ್ಚಲು ಒಲೆಯ ಕೆಂಡದಲ್ಲಿ ಬಿಸಿಮಾಡಲು ಕಳಿಸಿದಳು. ಬಚ್ಚಲು ಮನೆಯಲ್ಲಿ ಬಂದ ಚಿಕ್ಕಕ್ಕನನ್ನು ನೋಡಿಯೂ ನೋಡದಂತೆ ಸುರೇಶ ಹಲ್ಲುಜ್ಜುವುದನ್ನು ಮುಂದುವರಿಸಿದ. ಒಲೆಯಲ್ಲಿ ಬಟ್ಟಲನ್ನಿಟ್ಟು ಅಕ್ಕ ಒಂದು ಕ್ಷಣ ಅನುಮಾನಿಸಿ ನಿಂತಂತೆಯೂ, ತನ್ನನ್ನು ಒಂದು ಥರಾ ಕಣ್ಣಿನಿಂದ ನೋಡಿದಂತೆಯೂ ಅನ್ನಿಸಿತು. ಕಾಫಿಯನ್ನು ಎರಡನೇ ಸಲ ಬಿಸಿಮಾಡಬೇಕಾಗಿ ಬಂದಿದ್ದು ಒಳ್ಳೆಯ ಶಕುನವಲ್ಲ<br />ಅನ್ನಿಸಿದರೂ ಆ ಯೋಚನೆಯನ್ನು ಬಲವಂತವಾಗಿ ತಳ್ಳಿಹಾಕಿ, ಹಂಡೆ ಕಟ್ಟೆಯ ಮೇಲಿದ್ದ ಅಂಗವಸ್ತ್ರದಿಂದ ಮುಖ ಒರೆಸಿಕೊಂಡು, ಕಾಫಿ ಕಾಯಲು ಇನ್ನೂ ಕೆಲವು ನಿಮಿಷ ಬೇಕಾಗಿದ್ದುದರಿಂದ ಅಡಿಗೆ ಮನೆಯ ಮೂಲಕ ನಡುಮನೆಗೆ ಹೋಗಲು ಹೊರಟ.</p>
<p>ಅಮ್ಮ ಮಡಿ ಉಟ್ಟುಕೊಂಡು ಮನಸ್ಸಿನಲ್ಲಿಯೇ ದೇವರ ನಾಮ ಹೇಳುತ್ತಾ ಕೂತುಕೊಂಡಿದ್ದೇ ಇವನು ಒಳಗೆ ಬಂದಾಗ ಅರ್ಧ ತಲೆ ಎತ್ತಿ ನೋಡಿದಳು. ಅವಳ ಕಣ್ಣಿನಲ್ಲಿ ಮೂಕ ನೋವು, ಭಯದ ಜೊತೆ ನಿರಾಶೆ ಕಂಡಂತಾಗಿತ್ತು. ಏನಾದರೂ ಹೇಳುತ್ತಾಳೆಂದು ನಿರೀಕ್ಷಿಸಿದ. ಆದರೆ ಅವಳು ಹೇಳಿಕೊಳ್ಳುತ್ತಿದ್ದ ಸ್ತೋತ್ರವನ್ನು ನಿಲ್ಲಿಸದೆಯೇ ಅವನ ನಡಿಗೆಯನ್ನು ನೋಟದಿಂದ ಹಿಂಬಲಿಸಿದಳು. ಮುಜುಗರ ಹೆಚ್ಚಾಯಿತು.</p>
<p>ನಡುಮನೆಯಲ್ಲಿ ಒಬ್ಬ ಅಕ್ಕ ಹಾಸಿಗೆ ಸುರಳಿಗಳ ಮೇಲೆ ಕಂಬಳಿ ಹಾಸುತ್ತಿದ್ದಳು. ಇನ್ನೊಬ್ಬಳು ಆಗತಾನೆ ಎರೆದುಕೊಂಡ ಕೂದಲಿನ ಸಿಕ್ಕು ಬಿಡಿಸುತ್ತಿದ್ದಳು. ಇಬ್ಬರೂ ಇವನ ಕಡೆ ನೋಡಿದರೂ ಯಾರೂ ತುಟಿ ಪಿಟಕ್ ಅನ್ನಲಿಲ್ಲ. ಈ ಮೌನ ತಡೆಯಲಾಗದಾಯಿತು. ಏನಾದರೂ ಮಾಡಬೇಕೆಂದು ಸುರೇಶ ನೆವ ಹುಟ್ಟಿಸಿಕೊಂಡು, 'ಲೇ ಸರಸಿ, ನನ್ನ ಪೆನ್ ನೋಡಿದೆಯೇನೇ?' ಎಂದು ದೊಡ್ಡಕ್ಕನನ್ನು ಕೇಳಿದ. ಅವಳು ಎಲ್ಲಿಲ್ಲದ ಗಾಂಭೀರ್ಯ ತೋರಿಸಿಕೊಂಡು ಅವನನ್ನು ಆಗಂತುಕ ದೃಷ್ಟಿಯಿಂದ ನೋಡುತ್ತಾ 'ಇಲ್ಲ' ಎಂದು ಮಾತ್ರ ಹೇಳಿ ತನ್ನ ಕೆಲಸಕ್ಕೆ ವಾಪಸ್ಸು ಹೋಗದೆ ನಿಂತುಕೊಂಡಳು.</p>
<p>ಅಷ್ಟರಲ್ಲಿ ಅಡುಗೆಮನೆಯಿಂದ ಬಂದ ಅಮ್ಮ, 'ಪೆನ್ನಿರಲಿ, ಬೆಳಗಾಗೆದ್ದು ರಾಯರ ಸವಾರಿ ಎಲ್ಲಿಗೆ ಹೋಗಿತ್ತು?, ಹೇಳು' ಅಂದಳು. ಸುರೇಶನ ಎದೆ ಕುಸಿಯಿತು. ಮುಖ ಕೈಕಾಲು, ಹೃದಯ ಎಲ್ಲ ಬೇರೆ ಬೇರೆಯವರಿಗೆ ಸೇರಿದ ಅವಯವಗಳಂತೆ ಭಾಸವಾಯಿತು.</p>
<p>'ಎಲ್ಲೋ ಇಲ್ಲೇ ಸುಮ್ಮನೆ ಮುರುಗನ ಜೊತೆ ವಾಕಿಂಗ್‍ಗೆ ಹೋಗಿದ್ದೆ' ತನಗೇ ಆಶ್ಚರ್ಯವಾಗುವಂತೆ ತನ್ನ ಬುದ್ಧಿ ಸಬೂಬು ಹೇಳಿತ್ತು. ಅದರಲ್ಲೂ ಸತ್ಯಕ್ಕೆ ಸಾಕಷ್ಟು ಹತ್ತಿರವಾಗಿ, ನಂಬಲರ್ಹವಾಗಿ, ಲೀಲಾಜಾಲವಾಗಿ ಬಂದ ಜವಾಬನ್ನು ಕೇಳಿ ಸುರೇಶನಿಗೇ ಸ್ವಲ್ಪ ಹೆಮ್ಮೆಯಾಗಿತ್ತು. ಎಂದೂ ಬೆಳಗಿನ ಝಾವ ಎದ್ದು ವಾಕಿಂಗ್ ಹೋಗದಿದ್ದ ಹತ್ತು ವರ್ಷದ ವೃದ್ಧ ಇಂದು ಇದ್ದಕ್ಕಿದ್ದಂತೆ ಏಕೆ ಹೋದ ಎಂದು ಅವನ ಅಮ್ಮ ಅಕ್ಕಂದಿರಿಗೆ ಅನ್ನಿಸಿರಲಾರದೇ? ಆದರೂ ಅವರಿಗೆ ಏನೋ ಹೇಳಿ ನಂಬಿಸಿಬಿಡಬಹುದು, ತಂದೆಯಾದರೆ ಕಷ್ಟ. ಅವರ ಬಳಿ ನನ್ನ ಆಟ ನಡೆಯದು ಅಂದುಕೊಂಡಿದ್ದ ಸುರೇಶ. ಅಮ್ಮ, ಅಕ್ಕಂದಿರು ತನ್ನ ಸಬೂಬನ್ನು ಪೂರ್ತಿ ನಂಬದೇ<br /><em>ಅಮೆರಿಕನ್ನಡದ ಕತೆಗಳು/೬೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೬೯</em><br />ಇದ್ದರೂ ತಾನು ಪೂರ್ತಿ ನಿಜ ಹೇಳುವವರೆಗೂ ಹಠ ಹಿಡಿದು ಕೂಡಿಸುವುದಿಲ್ಲ ಎಂದು ಗೊತ್ತಿತ್ತು ಅವನಿಗೆ.</p>
<p>'ವಾಕಿಂಗ್ ಹೋಗಿದ್ಯಾ? ಮತ್ತಿನ್ನೇನು ಮಾಡಿದಿ?' ಅಮ್ಮನ ಮಾತಿನ ಅಪನಂಬಿಕೆ ಸ್ಪಷ್ಟವಾಗಿತ್ತು. ಅಕ್ಕಂದಿರು ತಮ್ಮ ಕೆಲಸ ಬಿಟ್ಟು ಬಲಿಗೆ ಹೋಗಲಿರುವ ಕುರಿಯನ್ನು ನೋಡಿದಂತೆ ಅವನನ್ನು ನೋಡುತ್ತಿದ್ದರು.</p>
<p>'ಏನೂ ಇಲ್ಲ' ಲಘುವಾಗಿ, ಸರಾಗವಾಗಿ ಹೇಳಲು ಪ್ರಯತ್ನಿಸಿದರೂ ಎರಡನೆಯ ಪದ ಒಣಗಿದ ಗಂಟಲಲ್ಲಿ ಸಿಕ್ಕಿಕೊಂಡು ಅವನ ವೇಷ ಬಯಲು ಮಾಡಿತ್ತು. ಮಾತು ಬದಲಿಸಲು 'ನನ್ನ ಕಾಫಿ ಎಲ್ಲಿ?' ಎಂದು ಕೇಳಿ ಬಾಗಿಲಲ್ಲಿ ನಿಂತಿದ್ದ ಅಮ್ಮನ ಪಕ್ಕದಿಂದ ಸುಳಿದು ಅಡಿಗೆ ಮನೆಯ ಒಳಕ್ಕೆ ನುಗ್ಗಲು ಪ್ರಯತ್ನಿಸಿದ. ಮಡಿಯಲ್ಲಿದ್ದ ಅಮ್ಮ ಸರಕ್ಕನೆ ಹಿನ್ಸರಿದು ಗೋಡೆಗೆ ಚಪ್ಪಟೆಯಾಗಿ ನಿಂತು ಅವನಿಗೆ ಹೋಗಲಿಕ್ಕೆ ಬಿಟ್ಟಳು.</p>
<p>ಸುರೇಶನ ಬುದ್ಧಿ ಹುಚ್ಚಾಗಿ ಓಡುತ್ತಿತ್ತು.ಇವರಿಗೆ ತಿಳಿದುಬಿಟ್ಟಿದೆಯೇ ಎಷ್ಟು ಗೊತ್ತಿರಬಹುದು? ತಾನು ದುಡ್ಡು ಕದ್ದಿದ್ದು? ಪಟಾಕಿ ಕೊಂಡಿದ್ದು? ಹೋಟೆಲಿಗೆ ಹೋಗಿದ್ದು? ಈರುಳ್ಳಿ ತಿಂದಿದ್ದು? ಮುರುಗನ ಕೈಲಿ ಪಟಾಕಿ ಕೊಟ್ಟಿರುವುದು? ಇವರಿಗೆ ಗೊತ್ತಿದ್ದರೆ ತಂದೆಗೂ ಗೊತ್ತಿರಬಹುದೇ? ಈಗೇನು ಗತಿ? ಈ ಸಲ ಹೇಗೆ ಬಚಾವಾಗುವುದು? ಭಯದಿಂದ ತತ್ತರಿಸತೊಡಗಿದ.</p>
<p>ಬಚ್ಚಲು ಒಲೆಯಿಂದ ಬೂದಿ ಅಂಟಿಕೊಂಡಿದ್ದ ಸ್ಟೀಲ್ ಲೋಟವನ್ನು ಹುಷಾರಾಗಿ ತೆಗೆದು, ಬೂದಿ ಒರೆಸಿ ಕಾಫಿ ಹೀರಲು ಪ್ರಯತ್ನಿಸಿದ. ಎರಡು ಬಾರಿ ಬಿಸಿ ಮಾಡಿದುದೇ ಅಲ್ಲದೆ, ಎರಡನೇ ಬಾರಿ ಕುದಿಯುವಷ್ಟು ಹೆಚ್ಚು ಹೊತ್ತು ಕೆಂಡದಲ್ಲಿದ್ದುದರಿಂದ ಕಾಫಿ ಕರ್ಕಶವಾಗಿತ್ತು. ಅಷ್ಟರಲ್ಲಿ ಅಮ್ಮನೂ ಬಚ್ಚಲು ಮನೆಗೆ ಬಂದಳು. ಅವಳ ಹಿಂದೆಯೇ ಸ್ವಲ್ಪ ದೂರದಲ್ಲಿ ಅಕ್ಕಂದಿರು.</p>
<p>'ನಿಜ ಹೇಳೋ, ಇಲ್ಲದಿದ್ರೆ ಅವರ ಕೈಲಿ ಬೆನ್ನಮೂಳೆ ಮುರಿಯೋ ಹಾಗೆ ಹೊಡಿಸ್ಕೋತೀಯ. ಯಾಕೆ ಹೀಗೆ ಮಾಡ್ತೀಯೋ? ಎಷ್ಟು ಸರ್ತಿ ಹೇಳಿಲ್ಲ.' ಅಮ್ಮ ಬೇಡಿಕೊಳ್ಳುತ್ತಿದ್ದಳು. ಮಗ ಹಾಳಾಗುತ್ತಿದ್ದಾನೆ ಅನ್ನುವ ನೋವು ಒಂದುಕಡೆ, ಯಜಮಾನರ ವರೆಗೆ ಹೋದರೆ ಉಂಟಾಗುವ ಘೋರ ಪರಿಣಾಮಗಳ ಭೀತಿ ಇನ್ನೊಂದು ಕಡೆ. ತನ್ನ ನಾಶನಕ್ಕೇ ಕರೆದೊಯ್ಯುತ್ತಿರುವ ಮೊಂಡುತನ ಮಾಡುತ್ತಿದ್ದಾನಲ್ಲಾ ಹೇಳಿದರೆ ಕೇಳದೆ ನೋವು ತಿನ್ನುತ್ತಾನಲ್ಲಾ ಅನ್ನೋ ಸಂಕಟ.</p>
<p>ಎಲ್ಲ ತಿಳಿದಿದ್ದರೂ ಹೇಗೋ ಪಾರಾಗಿಬಿಡುವೆ ಅನ್ನೋ ಭಂಡ ಧೈರ್ಯದಿಂದ ಅವನು ತನ್ನ ವಾದವನ್ನೇ ಮುಂದುವರೆಸಿದ. 'ಏನು ಹೇಳೋದು, ಅದೇ ಹೇಳಿದೆನಲ್ಲ, ಇನ್ನೇನು ಹೇಳೋದು?'</p>
<p>ಆಕ್ಕಂದಿರು 'ಎಷ್ಟು ಮೊಂಡುತನ ಮಾಡ್ತಾನೆ, ನೋಡು, ಅವನ ಮೊಂಡು ಹಠ ನೋಡು' ಎನ್ನುವಂತೆ ಒಬ್ಬರನ್ನೊಬ್ಬರು ನೋಡುತ್ತ, ಅವನ ಕಡೆಗೂ ಅಮ್ಮನ ಕಡೆಗೂ ಕಣ್ಣು ಹರಿಸುತ್ತಾ ಮುಂದೇನೋ ಎಂದು ತವಕದಿಂದ ಇದ್ದರು. ಅಮ್ಮನಿಗೆ ಏನು ಮಾಡಬೇಕೋ ತೋಚದೆ, ಅವನ ಮಾತನ್ನೇ ಪುನರುಚ್ಚರಿಸಿ, ಹೇಳಿದಳು. 'ಇನ್ನೇನು ಹೇಳೋದು? ಸರಿ... ಅನುಭವಿಸು. ನಿನ್ನ ಹಣೇಲಿ ನರಕಯಾತನೆ ಬರೆದಿದ್ದರೆ ಯಾರು ಏನು ಮಾಡಲಿಕ್ಕೆ ಆಗುತ್ತೆ? ನಾನೇನೋ ಹೇಳಿ ನೋಡಿದೆ.' ಹಿರಿಯಕ್ಕನ ಕಡೆ ತಿರುಗಿ ಹೇಳಿದಳು, 'ಸರಿಯಮ್ಮಾ, ಅವರಿಗೆ ಹೋಗಿ ಹೇಳು, ಬಂದಿದ್ದಾನೆ ಅಂತ.' ಎಂದು ಹೇಳಿ ನೋವಿನಿಂದ, ತನ್ನ ಮಾತು ಕೇಳದೆ ಒದೆ ತಿನ್ನುತ್ತಾನಲ್ಲ ಎಂದು ವಿಲವಿಲ ಒದ್ದಾಡುತ್ತ ನಿಂತಳು.</p>
<p>ಅಕ್ಕ ಅವನ ಕಡೆಗೆ ಒಂದು ಕೊನೆಯ ಕರುಣೆ, ಭಯ ಸೇರಿದ ನೋಟ ಬೀರಿ ಒಳಕ್ಕೆ ಹೋದಳು. ಆವರಿಸಿದ್ದ ನಿಃಶಬ್ದ ಕೊನೆಯಿಲ್ಲದೆ ಹರಡಿದಂತಿತ್ತು. ಅವನ ಎದೆ ನಿಧಾನವಾಗಿ, ಕ್ರಮವಾಗಿ, ಬಲವಾಗಿ ಹೊಡೆದುಕೊಳ್ಳುತ್ತಿತ್ತು.</p>
<p>ಬಂದರು. ಮುಂಡು ಪಂಚೆ ಸುತ್ತಿಕೊಂಡು, ತೋಳಿನ ಬನೀನು ಹಾಕಿಕೊಂಡಿದ್ದರು. ಮುಖದಲ್ಲಿ ಅವನು ನಿರೀಕ್ಷಿಸಿದ್ದ ರುದ್ರಾವೇಶದ ಬದಲು ಯಾವ ಭಾವನೆಯೂ ಇಲ್ಲದ ಮಂಜುಗಡ್ಡೆಯ ಪಾರದರ್ಶಕತೆ ಇತ್ತು. ಮಾಮೂಲಿನ ತೀಕ್ಷ್ಣ ನೋಟದ ಬದಲು ಕಣ್ಣಿನಲ್ಲಿ ವಿಚಿತ್ರ ನಿರ್ಲಿಪ್ತತೆ ಇದ್ದಂತಿತ್ತು.</p>
<p>ನಡುಗಿದ್ದ. 'ಎಲ್ಲಿಗೆ ಹೋಗಿದ್ದೆಯೋ?' ಅಂದರು, ಅವರ ಸ್ವಾಭಾವಿಕವಾದ ಆಳದ ಧ್ವನಿಯಲ್ಲಿ.</p>
<p>'ವಾಕಿಂಗ್‍ಗೆ...' ಎಂದು ಹೇಳಲು ಹೊರಟ ಮಾತು ಬಾಯಿಯಿಂದ ಹೊರಬರುತ್ತಲೇ ದ್ವನಿ ಕಳೆದುಕೊಂಡು ಗಾಳಿಯಲ್ಲಿ ಮಾಯವಾಯಿತು.</p>
<p>'ಸುಳ್ಳು ಬೊಗಳುತ್ತೀಯಾ?' ಅವರ ಧ್ವನಿ ನೂರು ಪಟ್ಟು ಜೋರಾಗಿ ಮನೆಯನ್ನೇ ಅಲುಗಿಸಿತ್ತು. ಅವರ ಸಿಟ್ಟು ಹೊಸತೇನೂ ಅಲ್ಲದಿದ್ದರೂ ಈಗಿನ ರೋಷ ಹಿಂದೆ ಯಾರೂ ಕಂಡಿರಲಿಲ್ಲ.</p>
<p>ತಲೆ ಬಗ್ಗಿಸಿ ಹೆಬ್ಬೆರಳ ಉಗುರಿನಿಂದ ಬೇರೆ ಬೇರೆ ಬೆರಳುಗಳ ಉಗುರನ್ನು ಮೀಟುತ್ತ, ದೇವರೇ, ಇದು ಯಾವಾಗ, ಹೇಗೆ ಕೊನೆಯಾದೀತು ಎಂದು ಬೇಡುತ್ತ ನಿಂತಿದ್ದ. ಇನ್ನು ಸುಳ್ಳು ಹೇಳಿ ಉಪಯೋಗವಿಲ್ಲ ಎಂದು ಗೊತ್ತಿದ್ದರೂ ನಿಜ ಹೇಗೆ ಹೇಳಬೇಕೋ, ಎಲ್ಲಿಂದ ಶುರು ಮಾಡಬೇಕೋ ತೋಚದೆ, ಅವರೇ ಬೇಗ ಕೇಳಿ ಮುಗಿಸಲಿ ಎಂದು ಕಾದು ನಿಂತಿದ್ದ.</p>
<p>'ನಿಜ ಹೇಳ್ತೀಯೋ, ಹೇಳಿಸಲೋ, ಸೂಳೇಮಗನೆ!?' ಎಂದು ಮೂಲೆಯಲ್ಲಿಟ್ಟಿದ್ದ ಕಟ್ಟಿಗೆ ರಾಶಿಯಿಂದ ಒಂದು ಕಟ್ಟಿಗೆಯನ್ನು ಕೈಗೆ ತೆಗೆದುಕೊಂಡರು.<br /><em>ಅಮೆರಿಕನ್ನಡದ ಕತೆಗಳು/೭೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೭೧</em><br />'ಅದರಿಂದ ಬೇಡಾ ಅಂದರೆ ಸಿಬಿರು ಚರ್ಮ ಸುಲಿಯುತ್ತೆ' ಎಂದು ಚೀರಿದಳು ಅಮ್ಮ. ಅಕ್ಕಂದಿರು ಹೆದರಿ ಗೋಡೆಗೆ ಅವಿತಿಟ್ಟುಕೊಂಡಿದ್ದರು. ಹತ್ತಿರ ಬರುತ್ತಿದ್ದ ಅಮ್ಮನನ್ನು ತಳ್ಳಿ, 'ನೀನು ಸುಮ್ಮನಿರೇ ನಿನ್ನಿಂದಾನೇ ಅವನು ಹಾಳಾಗಿರೋದು- ಕಲಿಸ್ತೀನವನಿಗೆ ಬುದ್ಧಿ. ಮೈಯಲ್ಲೊಂದು ಮೂಳೆ ಉಳೀಬಾರದು ಹಾಗೆ ಪೂಜೆ ಮಾಡಿಡ್ತೀನಿ.' ಎಂದು ಧಾವಿಸಿ ಧಡಾರನೆ ಕಟ್ಟಿಗೆಯಿಂದ ಬಡಿದರು_ ತೋಳಿನ ಮೇಲೆ ಬಿದ್ದಿತ್ತು ಮೊದಲನೆ ಏಟು. ಅವನಿಗಾದಷ್ಟೇ ನೋವು ತನಗಾದಂತೆ ಅಮ್ಮ 'ಅಯ್ಯೋ, ಹೇಗೆ ಹೊಡೀತಿದಾರಲ್ಲೇ, ಪ್ರಾಣ ಹೋಗೋಲ್ಲವೇ?' ಎಂದು ಅಕ್ಕಂದಿರ ಕಡೆ ತಿರುಗಿ ಅಳುತ್ತಿದ್ದಳು. ಸುರೇಶನಿಗೆ ನೋವಿನಿಂದ ಕಣ್ಣೀರು ಹರಿಯತೊಡಗಿತು. ಹಿಂದೆಂದೂ ಇಂತಹ ನೋವು ಆಗಿರಲಿಲ್ಲ. ಏಟು ಬಿದ್ದ ತೋಳಿಗೆ ಕೈ ಹೋಗುತ್ತಿದ್ದಂತೇ ಅದರ ಮೇಲೆ ಇನ್ನೊಂದೇಟು ಬಿತ್ತು_ ಈ ಸಲ ಬೆರಳಿನ ಮೂಳೆಗಳಿಗೆ ಕಟ್ಟಿಗೆಯ ಚೂಪಾದ ಸೀಳುಗಳು ತಗಲಿ ಜಜ್ಜಿದಂತಾಯಿತು. 'ಇಲ್ಲಣ್ಣ, ಬೇಡಣ್ಣ, ನಿಜ ಹೇಳ್ತೀನಣ್ಣ, ಇನ್ನು ಮೇಲೆ ಮಾಡಲ್ಲಣ್ಣ, ಹೊಡೀಬೇಡ್ರಣ್ಣ, ಅಯ್ಯೋ! ಅಮ್ಮಾ, ಅಮ್ಮಾ!' ಎಂದು ಕೂಗುತ್ತಾ ಏಟುಗಳನ್ನು ತಪ್ಪಿಸಿಕೊಳ್ಳಲು ಅಲ್ಲಿಂದಿಲ್ಲಿಗೆ ನುಗ್ಗತೊಡಗಿದ. ಇದ್ದಿಲು ಮೂಟೆ, ಹಂಡೆ, ಕಟ್ಟಿಗೆ, ತುಂಬಿದ ಬಚ್ಚಲು ಮನೆಯಲ್ಲಿ ಎಷ್ಟು ದೂರ ಓಡಿಯಾನು? ಏಟು ಬೀಳುತ್ತಲೇ ಇದ್ದವು, ಒಂದೊಂದು ಏಟಿನೊಡನೆಯೂ ಒಂದೊಂದು ಪ್ರಶ್ನೆ: 'ದುಡ್ಡು ಕದೀತೀಯಾ? ನನಗೇನೂ ಗೊತ್ತಿಲ್ಲ ಅಂದುಕೊಂಡೆಯಾ? ನೀನು ಜೇಬಿನಲ್ಲಿ ಕೈ ಹಾಕಿದಾಗ ನನಗೇನು ಎಚ್ಚರ ಇರಲಿಲ್ಲ ಅಂದುಕೊಂಡೆಯಾ? ನೀನು ಹೋದ ತಕ್ಷಣ ಎದ್ದು ಎಣಿಸಿದೆ_ ನಿನ್ನೆ ಸಂಜೆ ತಾನೇ ತಂದಿಟ್ಟಿದ್ದ ಫೆಸ್ಟಿವಲ್ ಅಡ್ವಾನ್ಸ್‍ನ ಎಪ್ಪತ್ತೈದರಲ್ಲಿ ಐದು ಸೊನ್ನೆ. ನೀನು ತಗೊಂಡ ನೋಟಿನ ನಂಬರ್ ಕೂಡಾ ಗೊತ್ತು ಕಣೋ. ಏನು ಮಾಡ್ತಾನೋ ನೋಡೋಣ ಅಂತ ಹಾಗೇ ಇದ್ದೆ. ಯಾವಾಗ ಬರ್ತಾನೋ ಬರಲಿ ಅಂತ ನೀನು ವಾಪಸ್ಸು ಬಂದು ಚಿಲ್ಲರೆ ಹಾಕಿದಾಗಲೂ ಎದ್ದೇ ಇದ್ದೆ. ನಿನು ಕಣ್ಣುಮುಚ್ಚಿಕೊಂಡು ಕಳ್ಳತನ ಮಾಡಿದರೆ ಯರಿಗೂ ಗೊತ್ತಾಗೋಲ್ಲ ಅಂದ್ಕೊಂಡಿದೀಯಾ? ಭಾಂಛೋತ್! ಸೂಳೇಮಗನೆ! ನೀನು ಹುಟ್ಟಲೇ ಇಲ್ಲ ಅನ್ನಿಸಿಬಿಡ್ತೀನಿ ಇವೊತ್ತು. ನಿನ್ನ ಚರ್ಮ ಸುಲಿದು ತೋರಣ ಕಟ್ಟಿಬಿಡ್ತೀನಿ. ಏನಂದ್ಕೊಂಡಿದೀಯ? ಏನು ಮಾಡಿದೆಯೋ ದುಡ್ಡು ತೊಗೊಂಡು? ಎಲ್ಲಿಗೆ ಹೋಗಿದ್ಯೋ? ಬೊಗೊಳ್ತಿಯೋ ಇಲ್ಲೋ?' ಇಷ್ಟೆಲ್ಲ ಹೇಳುವಾಗಲೂ ಏದುಸಿರು ಮೇಲುಸಿರು ಬಿಡುತ್ತಾ ಬೆನ್ನು, ತೋಳು, ಕೈಕಾಲು ಮುಖ ಮೂತಿ ನೋಡದೇ ಹೊಡೆಯುತ್ತಲೇ ಇದ್ದರು. ಅವನು ಕೈಲಾದಷ್ಟು ಏಟು ತಪ್ಪಿಸಿಕೊಳ್ಳಲು ಮುಖಕ್ಕೆ, ತಲೆಗೆ ಕೈಯೊಡ್ಡಿ, ಒಡ್ಡಿ, ಬೆನ್ನು ತಿರುಗಿಸಿ, ತಲೆ ಬಗ್ಗಿಸಿ, ಪ್ರಯತ್ನಿಸುತ್ತಿದ್ದ. ಬೆನ್ನಿನ<br />ಮೇಲೆ ಬಾಸುಂಡೆಗಳು ತುಂಬಿದ್ದವು, ಮುಂಗೈಗಳಲ್ಲಿ ಸಿಬಿರು ಕಿತ್ತು ರಕ್ತ ಬರುತ್ತಿತ್ತು. ಇಡೀ ದೇಹವೇ ನೋವಿನ ಉಂಡೆಯಾದಂತನ್ನಿಸಿತ್ತು_ ಕಣ್ಣೀರಿಂದ ಕಣ್ಣು ಮಂಜಾಗಿ, ಮುಖ ಬಾತುಕೊಂಡಿತ್ತು. ನೋವು ತಡೆಯಲಾರದೇ ತುಟಿಕಚ್ಚಿ ರಕ್ತ ಬಂದು ಊದಿಕೊಂಡಿತ್ತು.</p>
<p>ಅಮ್ಮ ರೋದಿಸುತ್ತಳೇ ಇದ್ದಳು. 'ಅಯ್ಯೋ, ಹೇಗೆ ಹೊಡಿತಿದ್ದಾರಲ್ಲೇ, ಏನು ಮಾಡೋದೇ? ರಕ್ತ ಬರ್ತಿದೆಯಲ್ಲೇ? ಪ್ರಾಣ ಗೀಣ ಹೋದರೆ ಏನು ಗತೀನೇ? ಅಯ್ಯೋ, ಸಾಕುರೀ.. ಇನ್ನೆಷ್ಟು ಹೊಡೀಬೇಕು? ಹಣ್ಣು ಹಣ್ಣಾಗಿದಾನೆ ಇನ್ನೇನು ಬೇಕು? ಅಯ್ಯೋ ಕೇಳೋದೇ ಇಲ್ವಲ್ಲೇ! ಎಷ್ಟು ಹೇಳ್ತೀನಿ ಅವನಿಗೆ, ಏನು ಬೇಕಾದರೂ ಕೇಳಿ ತೊಗೋ ಅಂತ, ಕೇಳ್ತಾನೆಯೇ? ಈಗ ನೋಡು, ಎಂಥ ಅವಸ್ಥೆ ಪಡ್ತಿದಾನೆ. ಹೊಟ್ಟೇಲಿ ಹುಟ್ಟಿದ ಮಗ ಹಿಂಗೆ ಯಾತನೆ ಪಡೋದನ್ನ ನೋಡಲಾರೆನಮ್ಮಾ, ನನ್ನ ಕೈಲಾಗಲ್ಲ' ಎನ್ನುತ್ತಾ ಒಂದು ಕ್ಷಣ ಒಳಗೆ ಹೋದರೂ ಮರು ಕ್ಷಣವೇ ಮತ್ತೆ ಬಂದು ಅಳುತ್ತಾ ಗಂಡನನ್ನು ಬೇಡಿಕೊಳ್ಳುತ್ತಿದ್ದಳು.</p>
<p>ಅಪ್ಪನ ಪುರುಷಧ್ವನಿ, ಮಗನ ಬೇಡಿಕೆ, ಚೀರಾಟ, ಅಮ್ಮನ ಅಳಾಟ, ಸೌದೆಯ ಬಡಿತ, ಎಲ್ಲ ಒಂದಕ್ಕೊಂದು ಹೊಂದಿಕೊಂಡು ನಿಂತಿದ್ದ ಅಕ್ಕಪಕ್ಕದ ಹಲವಾರು ಮನೆಗಳಿಗೆ ಕೇಳಿಸಿ, ಮನೆಯ ಅಂಗಳದಲ್ಲಿ ಜನ ನೆರೆಯಲು ಶುರು ಮಾಡಿದ್ದರು. ಒಬ್ಬರನ್ನೊಬ್ಬರು ಏನಾಯಿತು ಎಂದು ಕೇಳಿಕೊಳ್ಳುತ್ತಿದ್ದರು. ತಮಗೆ ತೋಚಿದಂತೆ ಊಹಿಸಿಕೊಳ್ಳುತ್ತಾ, ಅಥವಾ ಏನೋ ಗೊತ್ತಿಲ್ಲವೆಂಬಂತೆ ಕೈ ತಿರುವುತ್ತಾ ಈ ಭೀಭತ್ಸ ದೃಶ್ಯವನ್ನು ನೋಡುತ್ತಾ ನಿಂತಿದ್ದರು. ಕೆಲವೇ ನಿಮಿಷದಲ್ಲಿ ೨೦-೩೦ ಜನ ಸೇರಿಬಿಟ್ಟರು. ಅವರಲ್ಲೊಬ್ಬಿಬ್ಬರು ಆಗಾಗ ಮಧ್ಯಸ್ಥಿಕೆ ವಹಿಸಲು ಪ್ರಯತ್ನಿಸಿ, ಅಪ್ಪನನ್ನು ಕುರಿತು 'ಹೋಗಲಿ ಬಿಡಿ ಸಾರ್, ಹುಡುಗ ಪಾಪ, ಏನೋ ತಪ್ಪು ಮಾಡಿದ, ಹೇಗಿದ್ದರೂ ಹೊಡೆದಿದ್ದು ಆಯಿತಲ್ಲ, ಸಾಕು ಬಿಡಿ' ಅಂದರೆ ಅಪ್ಪ ಅವರ ಕಡೆಗೇ ತಿರುಗಿ, 'ನಿಮ್ಮ ಕೆಲಸ ನೋಡಿಕೊಳ್ಳಿ ಹೋಗ್ರೀ, ಊರ ಉಸಾಬರಿ ಯಾಕೆ ನಿಮಗೆ. ನಮ್ಮ ವ್ಯವಹಾರ ನಿಮಗೇನು ಗೊತ್ತು?' ಎಂದರೂ ತಮ್ಮನ್ನೇ ಸಮರ್ಥಿಸಿಕೊಳ್ಳುವಂತೆ 'ಹುಡುಗನಂತೆ ಹುಡುಗ. ಮನೆಯಲ್ಲಿ ದುಡ್ಡು ಕದ್ದು ಊರೆಲ್ಲ ಹಡಬೆ ಅಲೆಯೋಕೆ ಬುದ್ಧಿ ಇದೆ. ಏನು ಮಾಡಬೇಕು ಏನು ಮಾಡಬಾರದು ಅಂತ ತಿಳಕೊಳ್ಳೋಕೆ ಹುಡುಗುತನ ಅಲ್ಲವೇ?' ಎಂದು ಏಟುಗಳ ಮಳೆಯನ್ನೇ ಮುಂದುವರೆಸುತ್ತಿದ್ದರು. ಇದರ ಮಧ್ಯೆ ಪಾಟೀಸವಾಲು ನಡೆದೇ ಇತ್ತು. 'ಎಲ್ಲಿಗೆ ಹೋದಿ? ಏನು ಕೊಂಡುಕೊಂಡಿ? ಎಷ್ಟು ಖರ್ಚು ಮಾಡಿದಿ? ಯಾವ ಅಂಗಡಿಯಲ್ಲಿ?' ಇತ್ಯಾದಿ. ಪಟಾಕಿ ಕೊಂಡನೆಂದು ತಿಳಿದುಬಂದು ಕೋಪ ಅಂಗಡಿಯವನ ಮೇಲೆ ಹರಿಯಿತು. 'ನಡಿ ವಾಪಸ್ಸು ಕೊಟ್ಟು ಬರೋಣ ಅದನ್ನ.. ಕಳ್ಳತನದ ದುಡ್ಡಿಗೆ ಸಾಮಾನು<br /><em>ಅಮೆರಿಕನ್ನಡದ ಕತೆಗಳು/೭೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೭೩</em><br />ಮಾರೋದಕ್ಕೆ ಅವನಿಗೇನು ಜ್ಞಾನ ಬೇಡವಾ?' ಎಂದೆಲ್ಲಾ ಹಾರಾಡಿ, ಬೀದಿಯುದ್ದಕ್ಕೂ ಮಗನನ್ನು ಎಳೆದುಕೊಂಡು ಕೈಯಲ್ಲಿದ್ದ ಸೌದೆಯನ್ನೂ ಬಿಡದೆ ಮೂಲೆಯಂಗಡಿಗೆ ಹೋದರು. ಅವರ ಹಿಂದೆಯೇ ಕುತೂಹಲದಿಂದ ಹಿಂಬಾಲಿಸಿದ ಜನರ, ಹುಡುಗರ ಗುಂಪು. ಅಂಗಡಿಯಲ್ಲೊಂದು ದೊಡ್ಡ ರಾಮಾಯಣ. ಮಾಲೀಕ ಸಾಮಾನು ವಾಪಸ್ಸು ಪಡೆಯಲು ನಿರಾಕರಿಸಿದ. ಯಾಕೆ ತೆಗೆದುಕೊಳ್ಳಲಿಲ್ಲ ಅಂತ ಅಪ್ಪನ ಹಠ. ದನಿಯೆತ್ತರಿಸಿದ ಜಗಳ. ಸಾಮಾನು ಕೊಳ್ಳಲಿಕ್ಕೆ ಉಪಯೋಗಿಸಿದ್ದು ಕದ್ದ ದುಡ್ಡು, ಆದ್ದರಿಂದ ಆ ವ್ಯಾಪಾರ ನ್ಯಾಯವಾದ್ದಲ್ಲ. ಸಾಮಾನು ಹಿಂತೆಗೆದುಕೊಂಡು ಹಣ ವಾಪಸ್ಸು ಮಾಡು ಎಂದು ಅಪ್ಪನ ವಾದ. ದುಡ್ಡು ಕದ್ದಿದ್ದು ಅಂತ ನನಗೇನು ಗೊತ್ತು. ನಿಮ್ಮ ಹುಡುಗ ದುಡ್ಡು ಕದ್ದರೆ ಅದು ನಿಮ್ಮ ಜವಾಬ್ದಾರಿ. ಅದಕ್ಕೂ ನನಗೂ ಏನು ಸಂಬಂಧ ಅಂತ ಅವನ ಹೇಳಿಕೆ. ನೀನು ಮೋಸಗಾರ, ಖದೀಮ, ಮಾನ ಮರ್ಯಾದೆ ಇಲ್ಲದೋನು, ನಿನ್ನ ವ್ಯಾಪಾರ ದಿವಾಳಿಯಾಗುತ್ತೆ ಅಂತ ಅಪ್ಪ. ನನಗೆ ಮಾನ ಮರ್ಯಾದೆ ಹೇಳಿಕೊಡೋದಕ್ಕೆ ನೀವು ಯಾರು? ನಿಮ್ಮ ಮನೆಯ ದೋಸೆಯ ತೂತನ್ನು ಮೊದಲು ಮುಚ್ಚಿಕೊಳ್ಳಿ ಅಂತ ವ್ಯಾಪಾರಿ. ಯಾರೂ ಗೆಲ್ಲದ ವಾದ ಎಳೆದುಕೊಂಡು ಹೋದಂತೆ ಅಲ್ಲಿಯೂ ದೊಡ್ಡ ಗುಂಪೇ ಸೇರಿತ್ತು. ಪ್ರೇಕ್ಷಕರಲ್ಲೊಬ್ಬರು ಯಾರೋ_ "ಹೋಗಲಿ ಬಿಡಿ ಸಾರ್, ಹುಡುಗನ್ನ ಕರಕೊಂಡು ಮನೇಗೆ ಹೋಗಿ. ಸ್ವಲ್ಪ ಟೆಂಪರ್ ಕೂಲ್ ಆದಮೇಲೆ ಬಂದು ಇತ್ಯರ್ಥ ಮಾಡಿಕೊಳ್ಳಿ_ ಬೀದೀಲಿ ಜಗಳ ಆಡೋದ್ರಿಂದ ಯಾರಿಗೆ ಲಾಭ?" ಅಂದರು. ಸೋಲೊಪ್ಪಿಕೊಳ್ಳದೆ ವಾಪಸ್ಸು ಬರುವ ಸಾಧ್ಯತೆ ತೋರಿಕೊಟ್ಟದ್ದರಿಂದ ಅಪ್ಪನಿಗೆ ಸಮಾಧಾನವಾದರೂ ಮೀಸೆ ಮಣ್ಣಾಗಲಿಲ್ಲವೆಂದು ತೋರಿಸಲಿಕ್ಕೆಂಬಂತೆ ಮನೆಗೆ ಬರುವ ದಾರಿಯುದ್ದಕ್ಕೂ ಮಗನನ್ನು ಬೈಯುತ್ತ ಬಂದರೆ "ನಿನ್ನಿಂದಲೇ ಆಗಿದ್ದು ಈ ಅವಮಾನ. ಇಡೀ ಊರಿನ ಮುಂದೆ ನನ್ನ ಮಾನ ಹೋಯಿತು. ನಡಿ ಮನೆಗೆ ಮಾಡಿಸ್ತೀನಿ ಪೂಜೆ ಕೈಕಾಲು ಮುರಿದು ಕೂಡಿಸ್ತೀನಿ. ಇನ್ನು ಮೇಲೆ ಸಾಯೋ ತನಕ ಮನೇಲೇ ಬಿದ್ದಿರಬೇಕು." ಎಂದು ಅಬ್ಬರಿಸುತ್ತಿದ್ದರು.</p>
<p>ಮನೆ ಹತ್ತಿರವಾದಷ್ಟೂ ಸುರೇಶನಿಗೆ ಆತಂಕ ಹೆಚ್ಚಾಯಿತು. ಇಷ್ಟೆಲ್ಲ ನೋವು ತಿಂದಮೇಲೆ ಇದಕ್ಕೂ ಹೆಚ್ಚು ಇನ್ನೇನು ಆದೀತು ಎಂದು ಕೈಚೆಲ್ಲಿ ಕುಳಿತುಕೊಳ್ಳುವಂತೆ ಅನ್ನಿಸಿದರೂ ಕಳೆದ ಗಂಟೆಯ ಆಗುಹೋಗುಗಳನ್ನು ನೆನೆಸಿಕೊಂಡು ಬಿಕ್ಕಿ ಬಿಕ್ಕಿ ಅಳುತ್ತಿದ್ದ. ಜೊತೆಗೆ "ಮುಚ್ಚೋ ಬಾಯಿ, ಒಂದು ಉಸಿರು ಬರಲಿ ನೋಡು ಬಲಿ ಹಾಕ್ತೀನಿ" ಎಂಬ ಅಸಮಾಧಾನದ ಮಾತು ಬೇರೆ. ಮನೆ ಸೇರಿದ ಕೂಡಲೇ ಅವನನ್ನು ಒಳಕ್ಕೆ ದಬ್ಬಿ: 'ಹೋಗು ಒಳಗೆ ನಿನ್ನ ಮುಖ ತೋರಿಸಬೇಡ' ಎಂದು ಏದುಸಿರು ಬಿಡುತ್ತಾ ಅಂಗಳದ ಬಂಡೆಕಲ್ಲಿನ ಮೇಲೆ ಕುಳಿತುಕೊಂಡರು.<br />ಇವರ ಬರವಿಗೇ ಕಾಯುತ್ತಿದ್ದ ಅಮ್ಮ ಅವನನ್ನಪ್ಪಿ, ಕಣ್ಣೀರೊರಸಿ, ಗಾಯಗಳನ್ನು ಪರೀಕ್ಷಿಸಿ, ಮುಲಾಮು ಹಚ್ಚಿ, ಬಾತಿದ್ದ ಜಾಗಗಳಿಗೆ ಉಪ್ಪಿನ ಶಾಖ ಕೊಡಲು ಶುರು ಮಾಡಿದರು.</p>
<p>ಸ್ವಲ್ಪ ಹೊತ್ತಾದ ಮೇಲೆ ಅಣ್ಣ ಸ್ನಾನ ಮಾಡಿ, ಪೂಜೆ ಮಾಡುತ್ತಾ, ಅಮ್ಮನ ಕಡೆ ತಿರುಗಿ, 'ಹಬ್ಬದ ದಿನ, ಏನು ಭಕ್ಷ್ಯ ಮಾಡಿದ್ದೀಯ?' ಎಂದು ಕೇಳಿದರು_ ತಮ್ಮ ಕಿವಿಗಳನ್ನು ನಂಬದೇ ಅಮ್ಮ 'ಸಕ್ಕರೆ ಹೋಳಿಗೆ ಮಾಡೋಣ ಅಂತ ಇದ್ದೆ. ಈ ರಂಪದಲ್ಲಿ ಏನು ಮಾಡಲಿಕ್ಕೂ ಆಗಲಿಲ್ಲ' ಅಂದಳು. 'ಹಬ್ಬದ ದಿನ, ಭಕ್ಷ್ಯ ಇಲ್ಲದೇ ಇರೋದಕ್ಕಾಗತ್ತೇ? ಅವನನ್ನು ಕೇಳಿ ಏನು ಬೇಕೋ ಅದೇ ಮಾಡು'. ಸಿಟ್ಟು, ನೋವಿನಿಂದ ಇನ್ನೂ ಮುಲುಮುಲು ಅಳುತ್ತಿದ್ದ ಸುರೇಶನಿಗೆ 'ಯಾರಿಗೆ ಬೇಕು ನಿಮ್ಮ ಭಕ್ಷ್ಯ, ನೀವೇ ತಿಂದುಕೊಳ್ಳಿ' ಅನ್ನಬೇಕು ಅನ್ನಿಸಿತು. ಧೈರ್ಯವಿಲ್ಲದೇ ಸುಮ್ಮನಾದ. ಪೂಜೆ ಮುಗಿದು ತೀರ್ಥಕ್ಕೆ ಎಲ್ಲರನ್ನೂ ಕರೆದಾಗ ಕುದಿಯುತ್ತಿದ್ದ ದ್ವೇಷವನ್ನು ಕಟ್ಟಿಕೊಂಡು ಹೋದ. ತೀರ್ಥಕೊಟ್ಟು, ತುಳಸೀದಳದೊಡನೆ ಐದು ರೂಪಾಯಿಯ ಹೊಸದೊಂದು ನೋಟು ಅವನ ಕೈಗೆ ಬಿತ್ತು. ಮತ್ತೆ ಅಳು ಬಂತು.</p>
<p>ಇಪ್ಪತ್ನಾಲ್ಕು ವರ್ಷದ ನಂತರ ಮತ್ತೆ ಬಲಿಪಾಡ್ಯಮಿ. ತಂದೆ ಸತ್ತು ಎಂಟು ವರ್ಷವಾದರೂ, ಅಂದು ಅವರು ಕೊಟ್ಟ ತೀರ್ಥ ಇನ್ನೂ ಗಂಟಲಲ್ಲಿ ಇಳಿದಿಲ್ಲ.</p>
<p><strong><em>-ಎಸ್. ಎನ್. ಶ್ರೀಧರ್</em></strong>(ಸ್ಟೋನಿ ಬ್ರೂಕ್, ನ್ಯೂಯಾರ್ಕ್)</p>
<p>
<strong>ಬೆಕ್ಕಣ್ಣಿ</strong>
</p>
<p>
<em>ಬೆಕ್ಕಣ್ಣಿಗೂ ನನಗೂ ಒಂದು ರೀತಿಯ ಅಲೌಕಿಕ ಬಾಂಧವ್ಯ !</em>
</p>
<p>ಇಡಿಯ ಉತ್ತರ ಅಮೆರಿಕಾದಲ್ಲೇ ನಮ್ಮ ಅಚ್ಚ ಕನ್ನಡ ಕಸ್ತೂರಿಯನ್ನು ಲೀಲಾಜಾಲವಾಗಿ ಅರ್ಥ ಮಾಡಿಕೊಳ್ಳಬಲ್ಲ ಕನ್ನಡೇತರನೆಂದರೆ ನಮ್ಮ ಬೆಕ್ಕಣ್ಣಿ. ನಿಮಗೆ ನಂಬಲಾಗದಿದ್ದರೆ ಯಾವುದೇ ಒಂದು ಸಂಜೆ ನಮ್ಮ ಮನೆಗೆ ಬಂದು ನನ್ನ, ಆತನ ಸರಸ ಸಂಭಾಷಣೆಯನ್ನು ಕೇಳಿ ನೋಡಿ. ತಂಗಾಳಿಯಲ್ಲಿ ಹಾರಾಡುತ್ತಿರುವ ಒಣಗಿದ ಎಲೆಗಳ ವಿನ್ಯಾಸಗಳಿಗನುಗುಣವಾಗಿ ತನ್ನ ಹೊಂಬಣ್ಣದ ಕಂಗಳನ್ನಗಲಿಸಿ, ಪುಟ್ಟ ಕಿವಿಗಳನ್ನು ಜಾಗೃತಗೊಳಿಸಿಕೊಂಡು ತನ್ನದೇ ಕನಸಿನ ಲೋಕದಲ್ಲಿ ವಿಹರಿಸುತ್ತಿರುವ ಆತ ನಾನು ಬಾಗಿಲು ತೆರೆದು, 'ಬೆಕ್ಕಣ್ಣಿ, ಬಾ ಮರಿ' ಎಂದೊಡನೇ ಓಡೋಡಿ ಬಾರದಿದ್ದರೆ ಕೇಳಿ!</p>
<p>ಅವನಿಗಿನ್ನೂ ಎರಡೇ ವರ್ಷ. ನಮ್ಮಲ್ಲಿಗೆ ಬಂದಾಗ ಒಂದೆರಡು ತಿಂಗಳ ಪುಟಾಣಿಯಾಗಿದ್ದ. ಆತ, ಅನೇಕ ದಿನಗಳು ಮಹಡಿಯ ಮೇಲಿರುವ ಮಂಚದಡಿಯಲ್ಲೇ<br /><em>ಅಮೆರಿಕನ್ನಡದ ಕತೆಗಳು/೭೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೭೫</em><br />ವಾಸಿಸಿದ. ಬಲು ಸಂಕೋಚ ಪ್ರಕೃತಿಯವನವನು. ಮನೆಯಲ್ಲಿರುವ ನಾವು ಮೂವರನ್ನೂ ಬಹಳ ಮಟ್ಟಿಗೆ ಅಲ್ಲಿಂದಲೇ ಅಭ್ಯಸಿಸಿ, ನಾವು ಸಾತ್ವಿಕರೆಂದು ಊರಿಗೇ ಗೊತ್ತಿರುವ ವಿಷಯವನು ಖಚಿತಗೊಳಿಸಿಕೊಂಡು ನಂತರ ಒಂದು ಶುಭ ದಿವಸ ಕೆಳಗಿಳಿದು ಬಂದ. ಅಂದಿನಿಂದ ನಮ್ಮ, ಜೀವನ ಮೊದಲಿನಂತಿಲ್ಲ.</p>
<p>ನಾವು ಅವನಿಗೆ ನಮ್ಮ ಊಹಾ ಶಕ್ತಿಗಳನ್ನು ಮೀರಿ ಹೆಸರಿಡಲು ಪ್ರಯತ್ನಿಸಿ, ಕೊನೆಗೆ ನಮ್ಮ ಸುಪ್ತ ಚೇತನದಲ್ಲಡಗಿರುವ ಕನ್ನಡಿಗತನ ಜಾಗೃತಗೊಂಡು, ಅಚ್ಚಕನ್ನಡದ, ಟಿo-ಟಿoಟಿseಟಿse ಹೆಸರಿಟ್ಟೆವು. ಆಟದ ಬೊಂಬೆಯಂತಿರುವ ಪುಟಾಣಿ ಬೆಕ್ಕನ್ನು 'ಟೈಗರ್', 'ಬ್ಲ್ಯಾಕಿ' ಎಂದೆಲ್ಲಾ ಕರೆಯುವುದಕ್ಕಿಂತ ಬೇರೊಂದು ಆಭಾಸವಿಲ್ಲ ಎನ್ನುವ ನಮ್ಮಾತ ಆತನನ್ನು 'ಬೆಕ್ಕಣ್ಣಿ'ಎಂದು ಕರೆದರು. ನನಗೇನೋ ಒಳಗೊಳಗೇ 'ಕಾಳಿದಾಸ''ಎಂದೋ ಅಥವಾ ಪುಟ್ಟದಾಗಿ 'ಪಂಪಾ''ಎಂದೋ ಕರೆಯುವ ಬಯಕೆಯಿದ್ದರೂ ನಾನು ಪತಿಯ ಮನೋನುಕೂಲೆ.</p>
<p>ಬೆಕ್ಕಣ್ಣಿಗೂ ನನಗೂ ಒಂದು ರೀತಿಯ ಅಲೌಕಿಕ ಬಾಂಧವ್ಯ ಬೆಳೆದು ಬಂದಿದೆ. ಮೇಜಿನ ಕೆಳಗೋ ರೆಫ್ರಿಜಿರೇಟರ್ ಮುಂದೆಯೋ ಕುಳಿತು ಅವನು ನನ್ನ ಪ್ರತಿ ಚಲನ ವಲನಗಳನ್ನೂ ಶ್ರದ್ಧಾಭಕ್ತಿಗಳೊಂದಿಗೆ ಗಮನಿಸುತ್ತಿರುತ್ತಾನೆ. ಅವುಗಳ ಬಗ್ಗೆ ತನ್ನ ಅಭಿಪ್ರಾಯಗಳನ್ನು ಅನೇಕ ರೀತಿ ತೋರಿಸುತ್ತಾನೆ. ನಾನಾಡುವ ಮಾತುಗಳು 'ಇನ್ನೇನು ಅರ್ಥವಾಗುವುದರಿಲ್ಲದೆ, ಅದೇನು ಹೇಳಿದೆ? ಇನ್ನೊಂದು ಸಲ ಹೇಳು''ಎಂಬಂತೆ ಮುಖದಲ್ಲಿ ಪ್ರತಿಕ್ರಿಯೆ ಮೂಡಿಸುತ್ತಾನೆ. ಸುರಿಯುತ್ತಿರುವ ನೀರಿನ ಶಬ್ದಕ್ಕೆ, ಬಿಸಿ ಪಾತ್ರೆಗಳಿಂದೇಳುತ್ತಿರುವ ಹಬೆಯ ನಾಟ್ಯಗಳಿಗನುಸಾರವಾಗಿ ಆತನ ಕಣ್ಣುಗಳು ಹಿರಿದು, ಕಿರಿದು ಆಗಿ, ಬಾಲ ನಾಟ್ಯವಾಡಿ, ಕಿವಿಗಳು ಚಕಚಕನೆ ಅಲುಗಾಡುತ್ತವೆ. ಕೆಲವೊಮ್ಮೆ ಅವನ ಈ ವಿಪರೀತ ಆಸಕ್ತಿಗೆ ವಿಚಲಿತಳಾಗಿರುವೆ. ಅತ್ತೆಯವರೇನಾದರೂ ಅವನನ್ನಿಲ್ಲಿ ಕಾವಲಿರಿಸಿ ಹೋಗಿರಬಹುದೇ? -ಮತ್ತೆ ಕೆಲವು ಬಾರಿ ನಾನು ಮಾಡುತ್ತಿರುವ ಕೆಲಸವೆಲ್ಲಾ ನೀರಸ ಎಂಬರ್ಥ ಬರುವಂತೆ ಒಂದೇ ಸಮನೆ ಆಕಳಿಸುತ್ತಾನೆ. ಮುಚ್ಚಿರುವ ಬಾಗಿಲ ಮುಂದೆ ಕುಳಿತು ನನ್ನನ್ನೊಮ್ಮೆ, ಬಾಗಿಲ ಕಡೆಗೊಮ್ಮೆ ಅರ್ಥಗರ್ಭಿತವಾಗಿ ನೋಡುತ್ತಾನೆ! ನಾನಾಗ ಮಾಡುತ್ತಿರುವ ಕೆಲಸ ಬಿಟ್ಟು ಅವನಿಗೆ ಬಾಗಿಲು ತೆರೆಯುತ್ತೇನೆ.</p>
<p>ಬೆಕ್ಕಣ್ಣಿಯಿಂದ ನನಗಾಗುವ ಉಪಯೋಗಗಳು ಒಂದೊಂದಲ್ಲ. ಮನೆಯನ್ನು 'ಬಲು ಅಚ್ಚುಕಟ್ಟಾಗಿಟ್ಟುಕೊಳ್ಳುವ' ಸಂಭ್ರಮದಲ್ಲಿ ನನಗೆ ಆಗಾಗ್ಗೆ ನಮ್ಮಾತನ ಕೆಲಸಕ್ಕೆ ಸಂಬಂಧಿಸಿದ (ನನಗೆ ಕೆಲಸಕ್ಕೆ ಬಾರದ) ಕಾಗದಗಳನ್ನೋ, ಮನೆಗೆ ಬಂದ ಬಿಲ್ಲುಗಳನ್ನೋ ಅಥವಾ bಚಿಟಿಞ sಣಚಿಣemeಟಿಣs ಮುಂತಾದುವುಗಳನ್ನೋ ಯಾರ ಕಣ್ಣಿಗೂ ಬೀಳದಂತೆ 'ಜೋಪಾನ' ವಾಗಿಡುವ ಅಭ್ಯಾಸವೊಂದಿದೆ. ನಮ್ಮಾತನಿಗವುಗಳು ಸಿಗದಾಗ,<br />ನನಗೆ 'ಸ್ವಾಭಾವಿಕವಾಗಿಯೇ' ಆ ಸುರಕ್ಷಿತ ಜಾಗಗಳು ನೆನಪಿಗೆ ಬಾರದಾಗ ಅವರು ಕೆಂಡಾಮಂಡಲನಾಗುತ್ತಾರೆ. (ಚಿಕ್ಕ ವಿಷಯಗಳಿಗೂ ಬಲು ಕೋಪ ಅವರಿಗೆ!) ಅಂತಹ ವಿಷಮ ಗಳಿಗೆಯಲ್ಲಿ ನಾನು ಉಪಯೋಗಿಸಬೇಕಾದ ರಾಮಬಾಣವೊಂದೇ 'ರೀ, ಬೆಳಗ್ಗೆ ಬೆಕ್ಕಣ್ಣಿ ಎಂಥಾ ಜಾಣ್ತನ ಮಾಡ್ದಾ ಗೊತ್ತಾ.....'?</p>
<p>ಸ್ವತಃ 'ಮಿತಭಾಷಿ'ಯಾದ ಬೆಕ್ಕಣ್ಣಿ ನನ್ನ ಅತಿಥಿಗಳ ನಡುವೆ ಒಳ್ಳೆಯ ಛಿoಟಿveಡಿsಚಿಣioಟಿ ಠಿieಛಿe ಆಗಿದ್ದಾನೆ. ನಾನು ಕೊಡುವ ಕೆಟ್ಟ ಕಾಫಿಯನ್ನು ದುಃಖದಿಂದ ಕುಡಿದು, ತಮ್ಮ ಎರಡನೇ ಪ್ರಶ್ನೆಯನ್ನು ನಾಲ್ಕನೇ ಬಾರಿ ಕೇಳಿ ನಾನು ಪ್ರತಿ ಸಲವೂ ಬೇರೆ ಬೇರೆ ಉತ್ತರಗಳನ್ನು ಕೊಟ್ಟಮೇಲೆ ಅವರಿಗೆ ನಮ್ಮ ಮನೆಯಲ್ಲಿ ಇನ್ನರ್ಧ ಘಂಟೆಯೂ ಇರಲಾಗದ ಕಾಲವೊಂದಿತ್ತು. ಈಗ ಬೆಕ್ಕಣ್ಣಿ ಆ ದುಃಸ್ಥಿತಿಯನ್ನು ಹೋಗಲಾಡಿಸಿದ್ದಾನೆ. ಆತ ಸುಮ್ಮನೆ ಅವರೆದುರು ಒಂದು ಬಾರಿ ಗಂಭೀರವಾಗಿ ಸುಳಿದು, ನಾನಿಟ್ಟಿರುವ ಟಿiಟಿe ಟives ಕಡೆಗೆ ರಾಜ ಠೀವಿಯಿಂದ ನಡೆದು ಹೋದರೆ ನನ್ನ ಅತಿಥಿಗಳಿಗೆ ಇದ್ದಕ್ಕಿದ್ದಂತೆ ಒಂದು ರೀತಿಯ ಹೊಸ ಲವಲವಿಕೆ ಬರುತ್ತದೆ. ಕಣ್ಗಳಲ್ಲಿ ಹೊಳಪು, ಮುಖದ ಮೇಲೆ ಮುಗುಳ್ನಗೆ ಹೊರ ಚೆಲ್ಲುತ್ತದೆ. ಎಲ್ಲರೂ ಏಕ ಕಾಲದಲ್ಲಿ ಅವನ ಬಗ್ಗೆ ಒಂದೊಂದು ಮಾತನಾಡ ಹೊರಡುತ್ತಾರೆ. ನಿರಾಕರಣವಾಗಿ ನಾನು ಜಂಭದಿಂದ ಬೀಗುತ್ತೆನೆ!</p>
<p>ಬೆಕ್ಕಣ್ಣಿ ಭೋಜನ ರಸಿಕ, ಟಿiಟಿe ಟives ತಾರದೆ ನಾವು ಠಿuಡಿiಟಿಚಿ ತಂದರೆ ಅವನು ಊಟವನ್ನು ಮಾಡನು. ಅವನು ಶಯ್ಯಾಸುಖಿ, ಅವನಿಗಾಗಿಯೇ ನಾನು ಹೊಂದಿಸಿರುವ ಹಾಸಿಗೆಯ ಮೇಲೆ ಮಲಗದೆ ನಾನು ಕಷ್ಟಪಟ್ಟು ಒಗೆದು ಮಡಿಸಿಟ್ಟ ಬಟ್ಟೆಗಳ ಮೇಲೇ ಅವನು ಮಲಗುವುದು. ಅವನು ಶುಚಿರ್ಭೂತನು, ತಿಳಿನೀಲಿ ಬಣ್ಣದ ಣoiಟeಣ boತಿಟನಲ್ಲಿ ಹರಿಯುವ ನೀರನ್ನೇ ಅವನು ಕುಡಿಯುವುದು. ನಾನು ಸ್ನಾನ ಮಾಡಿಸುವುದು ಅವನಿಗೆ ಸಮಾಧಾನವಿಲ್ಲ. ತನ್ನ ಪುಟ್ಟ ಅಂಗೈಯನ್ನು ನೆಕ್ಕಿ ನೆಕ್ಕಿ ಆ ಪವಿತ್ರ ಜಲದಿಂದಲೇ ತನ್ನ ಮೈ ಪೂರಾ ಶುಭ್ರ ಮಾಡಿಕೊಳ್ಳದಿದ್ದರೆ ಅವನಿಗೆ ಹಿತವಾಗುವುದಿಲ್ಲ. ಅಂತಹ ಸ್ನಾನವನ್ನು ದಿನಕ್ಕೆ ಹತ್ತತ್ತು ಬಾರಿ ಮಾಡುತ್ತಾನೆ! (ನೀವು ದಿನಕ್ಕೆ ಎಷ್ಟು ಸಲ ಸ್ನಾನ ಮಾಡುತ್ತೀರಿಯೆಂದು ಕೇಳಿ ನಿಮ್ಮನ್ನು ಸಂಕೋಚಕ್ಕೆ ಗುರಿಪಡಿಸುವುದು ನನ್ನ ಸ್ವಭಾವವಲ್ಲ.)</p>
<p>ಅವನು ಬಲು ಅಚ್ಚುಕಟ್ಟು - ಒಂದು ರೀತಿಯಲ್ಲಿ ಕಲೆಗಾರ. ನನ್ನ ಛಿooಞiಟಿg ಠಿಟಚಿಣಜಿoಡಿmನ ಒಂದು ತುದಿಯಿಂದೊಂದು ತುದಿಗೆ ಯಾವ ಪದಾರ್ಥವನ್ನೂ ತಗುಲಿಸಿಕೊಳ್ಳದೆ ನಡೆದಾಡಿ, ಅಲ್ಲಿಂದ ಬೀರುಗಳೊಳಗೆ ಹಾರಿ ಕುಳಿತು ಅಲ್ಲಿರುವ ಪ್ರತಿಯೊಂದು ಡಬ್ಬ, ಶಿಷೆಗಳನ್ನೂ ಕುತೂಹಲದಿಂದ ಪರೀಕ್ಷಿಸುತ್ತಾನೆ. ಮತ್ತೆ ಅಲ್ಲಿಂದ ಕೆಳಗೆ ಧುಮುಕುವಾಗಲೂ ಅದೇ ನಾಜೂಕು. ತಿಂಗಳಿಗೆ ನಾಲ್ಕು ಗಾಜಿನ<br /><em>ಅಮೆರಿಕನ್ನಡದ ಕತೆಗಳು/೭೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೭೭</em><br />ಲೋಟಗಳನ್ನಾದರೂ ಒಡೆಯುವ ಸಂಪ್ರದಾಯವಿಟ್ಟುಕೊಂಡಿರುವ ನನಗೆ ಈತನ ನಾಜೂಕು ಅರ್ಥವೇ ಆಗದ ವಿಷಯ. ಬೆಕ್ಕಣ್ಣಿ ಅತ್ಯಂತ ಸೂಕ್ಷ್ಮ ಪ್ರಕೃತಿಯವನು, ನಾನು ಜೋರಾಗಿ ಸೀನಿದರೂ ಬೆಚ್ಚಿಬೀಳುವ ಅವನಿಗೆ ನಾನು ಹೆದರಿ ಹೆದರಿ, ಈಚೆಗೆ ನನ್ನ ಗಡಸು ಧ್ವನಿ ಸ್ವಲ್ಪ meಟಟoತಿ ಆಗಿದೆಯೆಂದು ನಮ್ಮವರೇ ಹೇಳಿದ್ದಾರೆ.</p>
<p>ತನ್ನ ಇಡಿಯ ಜೀವನಕ್ಕೇ ನಮ್ಮ ಮೇಲೆ ಅವಲಂಬಿಸಿದ್ದರೂ ಅವನು ನಮ್ಮನ್ನು ಆಳುತ್ತಿದ್ದಾನೆ. ಅವನಿಗೆ ಜ್ವರವೆಂದು ಸಂಗೀತ ಕಚೇರಿಯ ಮಧ್ಯದಿಂದ ನಾವು ಮನೆಗೋಡಿ ಬರುತ್ತೀವಿ. ಶಬ್ಧಕ್ಕೆ ಹೆದರಿಯಾನೆಂದು ಅವನಿಲ್ಲದ ಸಮಯದಲ್ಲೇ ನಾವು vಚಿಛಿಛಿum ಛಿಟeಚಿಟಿiಟಿg ಮಾಡುವುದು. (ನಮ್ಮವರಿಗದು ಖುಷಿಯ ವಿಷಯ. ಕೆಲವು ಸಲ ಅವನ ನೆವ ಹೇಳಿ ತಿಂಗಳುಗಟ್ಟಲೆ ಆ ಫ್ಲೋರ ಕೆಲಸದಿಂದ ತಪ್ಪಿಸಿಕೊಳ್ಳುತ್ತಾರೆ) 'ರೀ Iಟಿಜiಚಿಟಿ Sಣoಡಿe ನಿಂದ ಬೇಳೆ ತರಬೇಕ್ರೀ' ಅಂತ ಹತ್ತತ್ತು ಸಲ ಹೇಳಿದರೂ ಖಿ.ಗಿ. ಮುಂದಿನಿಂದೇಳದಾತ ನಾನು ಬೆಕ್ಕಣ್ಣಿಯ ಆಹಾರ ಮುಗಿಯುವುದರಲ್ಲಿದೆ ಎಂದರೂ ಬೆಚ್ಚಿ ಬೀಳುತ್ತಾರೆ. 'ಇನ್ನೇನು ಗತಿ'?! ಎನ್ನುತ್ತಾರೆ. ತನ್ನ 'ಬೆರಳ' ಸುತ್ತಾ ನಮ್ಮನ್ನಿಟ್ಟುಕೊಂಡು ತಿರಗಿಸುತ್ತಿರುವ ಅವನ 'ಬೆಕ್ಕುತನ'ದ ಮುಂದೆ ನಾವು ಹುಲು ಮಾನವರಷ್ಟೆ.</p>
<p>ಅವನು ನಮ್ಮ mಚಿಣಟe ಠಿieಛಿe ಮೇಲೆ ಜಿಟoತಿeಡಿ vಚಿses, ಠಿhoಣos, ಛಿಚಿಟಿಜಟe hoಟಜeಡಿs, ಗಡಿಯಾರ ಇವುಗಳೆಲ್ಲದರ ಮಧ್ಯೆ ಕುಳಿತಿರುವುದನ್ನು ನೀವು ನೋಡಿರುವಿರಾ? ನಾನು ಬಹಳಷ್ಟು ಸಲ ನೋಡಿರುವೆ. ಹಾಗೆ ಒಂದೊಂದು ಸಲ ನೋಡಿದಾಗಲೂ ನನಗೆ ಆತನ ಗಂಭೀರವಾದ ನಿಲುವು ಕಾಡಿನ ಮಧ್ಯೆ ತಾನೇ ತಾನಾಗಿ ರಾಜ ಠೀವಿಯಿಂದ ಕುಳಿತು ತನ್ನ ಸುತ್ತ ಮುತ್ತಲನ್ನು ವಿಜೃಂಭಣೆಯಿಂದ ಅವಲೋಕಿಸುವ ಚೆಲುವಾದ ಹುಲಿಯ ಚಿತ್ರವೊಂದು ಮನಃಪಟಲದ ಮೇಲೆ ಮೂಡಿ ಧಿಗ್ಬ್ರಮೆಯಾಗುತ್ತಿದೆ! ಮರುಕ್ಷಣ ಅವನು ಅಲ್ಲಿಂದ ನಾಜೂಕಾಗಿ ಹಾರಿ 'ಮಿಯಾವ್' ಅನ್ನುತ್ತಾನೆ. ನನ್ನ ತೊಡೆಯ ಮೇಲೆ ಕುಳಿತು 'ಗುರ್, ಗುರ್, ಗುರ್' ಎಂದು ಠಿuಡಿಡಿ ಮಾಡುತ್ತಾ ಆ ಗಳಿಗೆಯಲ್ಲಿ ತಾನು ಪರಮ ತೃಪ್ತನು ಎಂದು ನನಗೆ ತಿಳಿಸಲು ಪ್ರಯತ್ನ ಮಾಡುತ್ತಾನೆ.</p>
<p>ನೀವು ಏನೇ ಹೇಳಿ ನನಗೆ ಗಂಡ, ಮಕ್ಕಳನ್ನು ಬಿಟ್ಟರೆ, ತೌರನ್ನು ಬಿಟ್ಟರೆ, ಆಗಾಗ್ಗೆ ನಮ್ಮನ್ನು ಕರೆದು ಬಿಸಿಬೇಳೇ ಅನ್ನ, ಬಾದಾಮಿ ಹಾಲನ್ನು ಕೊಡುವ ಸ್ನೇಹಿತರನ್ನು ಬಿಟ್ಟರೆ ಬೆಕ್ಕಣ್ಣಿಯೇ ಹೃದಯ ಸಮೀಪನು!</p>
<p><strong><em>-ಸುವಾಸಿನಿ ಸುಬ್ರಮಣ್ಯ</em></strong>(ಫ್ಲಷಿಂಗ್, ನ್ಯೂಯಾರ್ಕ್)</p>
<p>
<strong>ಅವಳೇಕೆ ಬರಲಿಲ್ಲ</strong>
</p>
<p>
<em>ನಾನೇನೂ ಅವಳಿಗೆ ಹೊಸಬನಲ್ಲ. ನಾವಿಬ್ಬರೂ ಒಂದೇ ಗರಡಿಯಲ್ಲಿ "ಅಂದು ನೀನೇಕೆ ಬರಲಿಲ್ಲ? ನೀನು ಬಂದಿದ್ದರೆ ನಮ್ಮಿಬ್ಬರ ಜೀವನವೇ ಬೇರೆಯಾಗುತ್ತಿತ್ತಲ್ಲ!"</em>
</p>
<p>ಅಂದು ಪುಸ್ತಕಾಲಯದ ಮುಂದೆ ನಮ್ಮ ಎಂದಿನ ಸ್ಥಾನದಲ್ಲಿ - ಭಾರೀ ಮರದ ಕೆಳಗಿನ ಸಿಮೆಂಟ್ ಬೆಂಚಿನ ಮೇಲೆ ಕುಳಿತು ಕಾದು ಸುಸ್ತಾಗಿದ್ದೆ. ನನ್ನ ಪ್ಯಾಕಿನಲ್ಲಿದ್ದ ಸಿಗರೇಟುಗಳೆಲ್ಲಾ ಖಾಲಿ ಆಗುವವರೆಗೂ ಸೇದಿ, ಕೊನೆಗೆ ಏನೂ ತೋಚದೆ, ಉರಿದು ಆರಿದ್ದ ತುಂಡು ಸಿಗರೇಟುಗಳನ್ನು ಒಟ್ಟು ಗೂಡಿಸಿ, ಖಾಲಿ ಪ್ಯಾಕಿನೊಳಕ್ಕೆ ತುಂಬಿ, ಹತ್ತಿರದಲ್ಲೇ ಇದ್ದ ಕಸದ ಡಬ್ಬಿಯೊಳಕ್ಕೆ ಎಸೆದು ಬಂದೆ.... ಅವಳೇಕೆ ಬರಲಿಲ್ಲ? ಇಷ್ಟು ಹೊತ್ತಾದರೂ ಅವಳೇಕೆ ಬರಲಿಲ್ಲ? ನಾನು ಏನು ಹೇಳಲಿರುವೆ ಎಂಬುದು ಅವಳಿಗೆ ತಿಳಿದು ಹೋಗಿತ್ತೆ? ಬೇಸಿಗೆಯ ಉದ್ದನೆಯ ದಿನಗಳಾಗಿದ್ದೂ ಆಗಲೇ ಸೂರ್ಯ ಮುಳುಗುವ ಸಮಯವಾಗಿ ಲೈಬ್ರರಿಯ ಕಟ್ಟದದ ನೆರಳು ಇಡೀ ಮೈದಾನವನ್ನೇ ಮುಚ್ಚಿ ಹಾಕಿತ್ತು. ಬೇಸರ, ಕೋಪ, ನಿರಾಸೆ - ಸಾಲದ್ದಕ್ಕೆ ಹಸಿವಿನ ಸಂಕಟ. ಮಧ್ಯಾಹ್ನ ಕೆಫೆಟೇರಿಯಾದಲ್ಲಿ ಒಂದು ಕಪ್ಪು ಕಾಫೀ ಕುಡಿದದ್ದನ್ನು ಬಿಟ್ಟರೆ ಹೊಟ್ಟೆಯಲ್ಲೇನೂ ಇರಲಿಲ್ಲ. ನಾವಿಬ್ಬರೂ ಒಂದರ್ಧ ಮುಕ್ಕಾಲು ಘಂಟೆ ಒಂದು ಬಹು ಮುಖ್ಯವಾದ ಪ್ರಸ್ತಾಪ ಮಾಡಿ, ಯಾವುದೋ ಒಂದು ಇತ್ಯರ್ಥಕ್ಕೆ ಬಂದು ನಂತರ ಹೋಟೆಲಿನಲ್ಲಿ ತಿಂದು ಮನೆಗೆ ಹಿಂದಿರುಗುವುದೆಂಬ ಏರ್ಪಾಟು ಒಂದು ವಾರಕ್ಕೆ ಮುಂಚೆಯೇ ಆಗಿತ್ತು. ಅವಳು ಬಂದೇ ಬರುವಳೆಂಬ ಭರವಸೆ ನನಗಿದ್ದಾಗ್ಯೂ, ಅಂದಿನ ಬೆಳಿಗ್ಗೆ ಮತ್ತೆ ಫೋನ್ ಮಾಡಿ ಖಾತ್ರಿ ಮಾಡಿಕೊಂಡಿದ್ದೆ. ಅವಳು ಹೀಗೆಂದೂ ಮಾಡಿದವಳಲ್ಲ. ಹಿಂದೆ ಅದೆಷ್ಟು ಬಾರಿ ನಾವು ಇದೇ ಸ್ಥಳದಲ್ಲಿ ಕುಳಿತು ಹರಟೆ ಹೊಡೆದು, ಸಿನಿಮಾಕ್ಕೋ - ಸಂಗೀತ ಕಚೇರಿಗೋ ಹೋಗಿರಲಿಲ್ಲ?</p>
<p>****</p>
<p>ನಾನೇನೂ ಅವಳಿಗೆ ಹೊಸಬನಲ್ಲ. ನಾವಿಬ್ಬರೂ ಒಂದೇ ಗರಡಿಯಲ್ಲಿ ತಯಾರಾದವರು. ನಾನು ಗಣಿತ ಶಾಸ್ತ್ರಕ್ಕೆ ಗಂಟು ಬಿದ್ದೆ. ಅವಳು ರಸಾಯನ ಶಾಸ್ತ್ರವನ್ನು ವರಿಸಿದಳು. ಸುಬ್ಬಣ್ಣಾಚಾರ್ ಅಂಕಗಣಿತದಿಂದ ಹಿಡಿದು, ಎಲ್. ಕೃಷ್ಣರಾವ್ ಬೀಜಗಣಿತ, ಮಂಜುನಾಥಯ್ಯನವರ ರೇಖಾಗಣಿತ ಹೀಗೇ ಮುಂದುವರೆದು, ಕೊನೆಗೆ ಬೆಳಗಿನ ತಿಂಡಿಗೆ ಕ್ಯಾಲ್‍ಕ್ಯುಲಸ್, ಮಧ್ಯಾಹ್ನದೂಟಕ್ಕೆ ಫಂಕ್ಷನಲ್ ಅನಾಲಿಸಿಸ್, ರಾತ್ರಿಯೂಟಕ್ಕೆ ಟೊಪಾಲಜಿ - ಮಧ್ಯೆ ಬೇಸರವಾದಾಗ ಬಾಯಾಡಿಸಲು ಕಾಂಪ್ಲೆಕ್ಸ್ ವೇರಿಯಬಲ್ಸ್ - ಹೀಗೇ ನಡೆದಿದೆ ನನ್ನ ಜೀವನ ! ಇಷ್ಟಾದರೂ ನನ್ನ ಸಂಶೋಧನಾ ಪ್ರಬಂಧ ಮುಗಿದು ನನಗೆ ಡಾಕ್ಟರೇಟ್ ದೊರಕಲು ಐದು ವರ್ಷಗಳೇ ಹಿಡಿದವು.<br /><em>ಅಮೆರಿಕನ್ನಡದ ಕತೆಗಳು/೭೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೭೯</em><br />ಆದರೆ ಅವಳು? ಹಗಲು ರಾತ್ರಿ ಪ್ರಯೋಗ ಶಾಲೆಯಲ್ಲಿ ಕಳೆದು ಮೂರೇ ವರ್ಷಗಳಲ್ಲಿ ಪಿ.ಎಚ್.ಡಿ. ಗಿಟ್ಟಿಸಿದ್ದಳು! ಅವಳ ಡಾಕ್ಟರೇಟ್ ಸಂಶೋಧನೆಯ ಕೊನೆಯ ದಿನಗಳಲ್ಲಿ ಅವಳನ್ನು ಕಾಣುವುದೇ ಕಷ್ಟವಾಗಿತ್ತು. ರಸಾಯನ ಶಾಸ್ತ್ರಕ್ಕೆ ಹತ್ತಿರಹತ್ತಿರವಾದಂತೆ ಅವಳು ನನ್ನಿಂದ ದೂರದೂರವಾಗುತ್ತಾ ಬಂದಳೇ?</p>
<p>****</p>
<p>ಕಾಲೇಜಿನಲ್ಲಿ ನಾವಿಬ್ಬರೂ ಒಂದೇ ತರಗತಿಯಲ್ಲಿದ್ದಾಗ, ಇವಳೊಬ್ಬಳು ಮಾತ್ರ ಇತರ ಹುಡುಗಿಯರ ಗುಂಪಿನಲ್ಲಿ ಎದ್ದು ಕಾಣುತ್ತಿದ್ದಳು. ಹೆಚ್ಚು ಮಾತಿಲ್ಲ, ಮಾತು ಮಾತಿಗೆ ಹಲ್ಲು ಕಿರಿದು ಚೆಲ್ಲು ಚೆಲ್ಲಾಗಿ ಆಡುವ ಅಭ್ಯಾಸವಿಲ್ಲ. ಇತರ ಹುಡುಗಿಯರನ್ನು ಕನಸಿನಲ್ಲಿ ಕಲ್ಪಿಸಿಕೊಂಡಂತೆ ಇವಳ ಬಗ್ಗೆ ನಾನೆಂದೂ ಮಾಡಿದವನಲ್ಲ. ಅವಳ ಕಲ್ಪನೆಯಿಂದ, ಅಥವಾ ಅವಳ ಸಾಮಿಪ್ಯದಿಂದ ನಾನೆಂದು ಉದ್ರಿಕ್ತನಾದ ನೆನಪು ನನಗಿಲ್ಲ. ಹಾಗೆ ನೋಡಿದರೆ ಅವಳ ರೂಪ ಮತ್ತು ಬಣ್ಣ ಅತಿ ಸಾಧಾರಣ. ಕುರೂಪಿಯಲ್ಲದಿದ್ದರೂ ಅಪ್ರತಿಮ ಸುಂದರಿಯ ಪಟ್ಟ ಕಟ್ಟುವಂತಿಲ್ಲ. ಯಾವ ಒಂದು ಅಂಗವೂ ಥಟ್ಟನೆ ಮಿಂಚಿ ಮನಸ್ಸನು ಸೂರೆ ಮಾಡುವಷ್ಟು ಮಾದಕವಲ್ಲ. ಆದರೂ ಒಟ್ಟಾರೆ ಅವಳ ವ್ಯಕ್ತಿತ್ವದಿಂದ ನಾನು ಆಕರ್ಷಿತನಾಗಿದ್ದೆ. ಅವಳ ಗಾಂಭೀರ್ಯ, ಮಿತ ಭಾಷೆಯ ಕಾರಣಗಳಿಂದ ಅವಳ ಸಾನ್ನಿಧ್ಯಕ್ಕಾಗಿ ನಾನು ಹಾತೊರೆಯುತ್ತಿದ್ದೆ. ನನ್ನ ಬಗ್ಗೆ ಹೆಚ್ಚಿನ ಯಾವ ಪ್ರತಿಕ್ರಿಯೆಯನ್ನೂ ವ್ಯಕ್ತ ಪಡಿಸದಿದ್ದರೂ, ನನ್ನೊಂದಿಗೆ ಇರುವಾಗ ಮಟ್ಟಿಗೆ ಅವಳು ಸಂತುಷ್ಟಳಾಗಿರುತ್ತಿದ್ದಳೆಂದೇ ನನಗನ್ನಿಸುತ್ತಿತ್ತು. ಹ್ಞಾ! ನನ್ನ ಬಗ್ಗೆ ಪ್ರತಿಕ್ರಿಯೆ ವ್ಯಕ್ತ ಪಡಿಸಿಯೇ ಇರಲಿಲ್ಲವೆನ್ನುವುದು ನಿಜವಲ್ಲ. "ಗಣಿತದಲ್ಲಿ ನೂರಕ್ಕೆ ನೂರು ಅಂಕಗಳನ್ನು ಹೇಗೆ ನಿರಾಯಾಸವಾಗಿ ತೆಗೆಯುತ್ತೀ" ಎಂದು ಗೌರವ ಪೂರ್ವಕವಾಗಿ ಒಮ್ಮೆ ನನ್ನ ಕಡೇ ನೋಡಿ ನಕ್ಕು ನಾಚಿಕೆಯಿಂದ ತಲೆ ತಗ್ಗಿಸಿ ಕೆಂಪಾಗಿದ್ದಳು! ರಸಾಯನ ಶಾಸ್ತ್ರ ನನ್ನ ಮೆಚ್ಚುಗೆಯ ವಿಷಯವಾಗಿರಲಿಲ್ಲವಾಗಿ, ಅವಳಿಗೆ ಅದರಲ್ಲಿರುವ ಅಭಿರುಚಿ, ಅವಳ ಜ್ಞಾಪಕ ಶಕ್ತಿ ಮತ್ತು ಪ್ರಯೋಗ ಶಾಲೆಯಲ್ಲಿ ಅವಳು ತೋರುವ ತನ್ಮಯತೆ, ಇವುಗಳಿಂದ ನನಗೊಮ್ಮೊಮ್ಮೆ ಅವಳ ಬಗ್ಗೆ ಅಸೂಯೆ ಉಂಟಾಗುತ್ತಿತ್ತು. ನಮ್ಮ ಗುರುಗಳೊಬ್ಬರು ಹೇಳುತ್ತಿದ್ದರು. "ಮೀನಿಗೆ ಈಜು ಬರುವಷ್ಟರ ಮಟ್ಟಿಗೆ ಲೀಲಾಜಾಲವಾಗಿ, ಸಹಜವಾಗಿ ಯಾವ ವಿಷಯದಲ್ಲಿ ನಿಮ್ಮ ಆಸಕ್ತಿ ಬೆಳೆಯುತ್ತದೆಯೋ ಅಂಥಾ ವಿಷಯದಲ್ಲಿ ಮಾತ್ರ ನೀವು ಗಹನವಾಗಿ ಅಭ್ಯಾಸ ಮಾಡಿ ಅರ್ಥಪೂರ್ಣ ಸಂಶೋಧನೆ ಮಾಡಲು ಸಾಧ್ಯ." ನಾನು ಗಣಿತ ಶಾಸ್ತ್ರದಲ್ಲಿ ಈಸಿ ಗೆದ್ದಿದ್ದೆ. ಅವಳು ರಸಾಯನ ಶಾಸ್ತ್ರದಲ್ಲಿ. ನಾವಿಬ್ಬರೂ ನಮ್ಮ ನಮ್ಮ ಸಂಶೋಧನೆಗಳಿಗೆ ಸಂಬಂಧ ಪಟ್ಟ ಪ್ರಬಂಧಗಳನ್ನು ಹೆಸರಾಂತ ಅಂತಾರಾಷ್ಟ್ರೀಯ ಜರ್ನಲ್‍ಗಳಲ್ಲಿ ಪ್ರಕಟಿಸಿದ್ದೆವೆಂಬುದರ ಬಗ್ಗೆ ಹೆಮ್ಮೆಯೂ ಪರಸ್ಪರ ಗೌರವವೂ ಇದ್ದವು.</p>
<p>ನನ್ನ ಮಿತ್ರನೊಬ್ಬ ನನ್ನನ್ನು ಛುಡಾಯಿಸಿದ್ದ : ಗಣಿತ ಶಾಸ್ತ್ರ + ರಸಾಯನ ಶಾಸ್ತ್ರ = ವಾಟ್?? ಭೌತ ಶಾಸ್ತ್ರವೋ ಅಥವಾ ಪ್ರೇಮ ಶಾಸ್ತ್ರವೋ? ನಮ್ಮಿಬ್ಬರ ಮಿತ್ರರೂ ನಮ್ಮಿಬ್ಬರ ಬಗ್ಗೆ ಒಂದು ರೀತಿಯ ಚಿತ್ರ ಕಲ್ಪಿಸಿಕೊಂಡಿದ್ದರೆಂಬುದು ನಮಗೂ ತಿಳಿದಿದ್ದರಿಂದ ಯಾವ ಕೃತ್ರಿಮ ಹೊದಿಕೆ ಅಥವಾ ತೋರಿಕೆಗಳಿಗೂ ಅಗತ್ಯ ಕಾಣುತ್ತಿರಲಿಲ್ಲ. ಒಟ್ಟಿನಲ್ಲಿ ಯಾವ ಮುಜುಗರವೂ ಇಲ್ಲದ ನಡವಳಿಕೆ ನಮ್ಮದು. ಹಾಗಾದರೆ ಅವಳೇಕೆ ಹೆದರಿದಳು? ಹೆದರಲು ಕಾರಣವಾದರೂ ಏನು? ನಾನೇನು ಹುಲಿಯೇ - ಕರಡಿಯೇ? ಅಥವಾ ಅಪರಿಚಿತನೇ? ನನ್ನ ಪ್ರತಿಯೊಂದು ಹೆಜ್ಜೆಯೂ 'ಪ್ರಿಡಿಕ್ಟಬಲ್' ಆಗಿಬಿಟ್ಟಿತ್ತು. ನನಗಿಂತ ಹೆಚ್ಚಾಗಿ ಅವಳಿಗೇ ಗೊತ್ತಾಗಿಬಿಟ್ಟಿದ್ದೆ ನಾನು! ನಾನು ಪದವಿಯೋತ್ತರ ಸಂಶೋಧನೆ ಎಲ್ಲಿ ಮಾಡುತ್ತೇನೆ, ಯಾವ ವಿಷಯದ ಮೇಲೆ ಮಾಡುತ್ತೇನೆ, ಯಾವಾಗ ಮುಗಿಸುತ್ತೇನೆ, ಇವೆಲ್ಲ ಪ್ರಶ್ನೆಗಳಿಗೂ ಉತ್ತರ ನನಗಿಂತ ಮೊದಲೇ ಅವಳಿಗೇ ತಿಳಿದಿದ್ದವಲ್ಲ? ಅವಳೇ ಹೇಳಿದ್ದಳು- "ನಾನು ಮೂರೇ ವರ್ಷಗಳಲ್ಲಿ ಪಿ.ಎಚ್.ಡಿ. ಮಾಡಿ, ನೀನು ಐದು ವರ್ಷಗಳಾದರೂ ಮುಗಿಸದಿರಲು ಕಾರಣ - ನಿನ್ನ 'ಪರ್‍ಫೆಕ್ಷನಿಸ್ಟ್' ಸ್ವಭಾವ ಮತ್ತು ನಿನ್ನ 'ಈಗೋ'. ನಿನ್ನ ಪ್ರಬಂಧದಲ್ಲಿ ಒಂದೇ ಪ್ರಮೇಯವನ್ನು ಆರು ಬೇರೆ ಬೇರೆ ಮಾರ್ಗಗಳನ್ನನುಸರಿಸಿ ಸಾಧಿಸಿ ತೋರಿಸುವುದರ ಅರ್ಥವಾದರೂ ಏನು? ಒಂದೇ ಪ್ರಕಾರದ ಸಾಧನೆ ಸಹ ಡಾಕ್ಟರೇಟ್ ಗಳಿಸಲು ಯೋಗ್ಯವಾದಷ್ಟು ಗಹನವೂ ಕಠಿಣವೂ ಆದದ್ದು ಎಂದು ನೀನೇ ಹೇಳಿದ್ದೆಯಲ್ಲ? ನಿನ್ನ ಮಾರ್ಗದರ್ಶಕ ಪ್ರಾಧ್ಯಾಪಕರದೂ ಅದೇ ಅಭಿಪ್ರಾಯವೆಂದೂ ನಾನು ಕೇಳಿ ಬಲ್ಲೆ. ಯಾರೂ ಮಾಡಿ ತೋರಿಸದಂತಹ ಸಂಶೋಧನೆಯನ್ನು ಮಾಡಿ ತೋರಿಸಬೇಕೆಂಬ ಹಮ್ಮು ನಿನಗೆ", ಎಂದು ಹಂಗಿಸಿದ್ದಳು. ನನ್ನ ಮನಸ್ಸನ್ನು ತೆರೆದ ಪುಸ್ತಕವನ್ನೋದುತ್ತಿದ್ದಂತೆ ಓದುತ್ತಿದ್ದವಳಿಗೆ, ನಾನು ಏನು ಹೇಳಲು ಅವಳನ್ನು ಕರೆದಿದ್ದೆನೆನ್ನುವುದು ಅವಳಿಗೆ ತಿಳಿದಿರಲಿಲ್ಲವೇ? ತಿಳಿದಿದ್ದೂ ಬರಲಿಲ್ಲವೇ? ಅಥವಾ ತಿಳಿದಿದ್ದರಿಂದಲೇ ಬರಲಿಲ್ಲವೇ....? ಏಕೆ ಬರಲಿಲ್ಲ?</p>
<p>****</p>
<p>ನನಗೆ ಬೇಸರವಾದಾಗ ಮೈಲಿಗಟ್ಟಲೇ ನಡೆದುಬಿಡುತ್ತೇನೆ. ಎಡಬಿಡದೇ ಸಿಗರೇಟು ಸೇದುತ್ತೇನೆ. ಕೊಳದ ಬಳಿ ಹುಲ್ಲಿನ ಮೇಲೆ ಕುಳಿತು ಈಲಿಯುಟ್ಟನ ಕವನಗಳನ್ನೋದುತ್ತೇನೆ. ನನ್ನ ಪ್ರೌಢ ಶಾಲೆಯ ಗಣಿತದ ಗುರು ಕೊಟ್ಟಿದ್ದ ರೇಖಾಗಣಿತದ ಪ್ರೇಮೇಯವನ್ನು ಬಿಡಿಸಲು ಯತ್ನಿಸುತ್ತೇನೆ. ನಾನು ದೇಶ ಬಿಡುವ ದಿನ ವಿಮಾನ ನಿಲ್ದಾಣದಲ್ಲಿ ಪುನಃ ನನ್ನ ನೆನಪಿಗೆ ತಂದುಕೊಟ್ಟದ್ದು, ನನ್ನ ಅಹಂಭಾವಕ್ಕೆ ಪೆಟ್ಟು ತಗಲುವ ಹಾಗೆ ತುಂಡು ಕಾಗದದ ಮೇಲೆ ಪ್ರಮೇಯವನ್ನು ಗೀಚಿಕೊಟ್ಟದ್ದು - ಸವಾಲು ಎಸೆದದ್ದು ಈಗಲೂ ನನ್ನ ಕಿವಿಯಲ್ಲಿ ಗುಯ್‍ಗುಟ್ಟುತ್ತಿದೆ. "ಮಗೂ,<br /><em>ಅಮೆರಿಕನ್ನಡದ ಕತೆಗಳು/೮೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೮೧</em><br />ಏಕೆ ದೇಶಾಂತರ ಹೋಗುತ್ತೀ, ಈ ಸಮಸ್ಯೆಯನ್ನು ಬಗೆ ಹರಿಸು, ನನ್ನ ದೃಷ್ಟಿಯಲ್ಲಿ ನೀನು ಅಸಾಧಾರಣ, ಅಸಮಾನ, ಅದ್ವಿತೀಯ ಗಣಿತ ಶಾಸ್ತ್ರಜ್ಞನಾಗುತ್ತೀ". ಇಂದಿಗೂ - ಹತ್ತು ವಾರ್ಷಗಳ ನಂತರವೂ - ಆ ಸಮಸ್ಯೆ ಬಗೆ ಹರಿದಿಲ್ಲವೆಂದರೆ ನನ್ನ ಮೇಲೆ ನನಗೇ ಕೋಪ ಬರುತ್ತದೆ. ಸಾಧನೆಯೇ ಅಗತ್ಯವಿಲ್ಲವೆನ್ನುವಷ್ಟು ಸರಳವಾಗಿ ತೋರುವ ಈ ಪ್ರಮೇಯಕ್ಕೆ ಎಂತೆಂತಹ ಉನ್ನತ ಮಟ್ಟದ ಗಣಿತವನ್ನುಪಯೋಗಿಸಿದರೂ ಪ್ರಯೋಜನವಾಗಿಲ್ಲ. ಇನ್ನೇನು ಉಪಾಯ ಹೊಳೆದು ಹೋಯಿತು ಎನ್ನುವಷ್ಟರಲ್ಲಿ ತರ್ಕ ಸರಣಿಯಲ್ಲಿ ನ್ಯೂನತೆ ಕಂಡು ಬರುತ್ತದೆ. ಯಾವ ಸಂಶೋಧನೆಯನ್ನೂ ಮಾಡದ ಆ ನನ್ನ ಹೈಸ್ಕೂಲಿನ ಗಣಿತದ ಗುರುವಿಗೆ ಈ ಸಮಸ್ಯೆಯನ್ನು ಹೇಳಿದವರಾರು? ಸಾಕ್ಷಾತ್ ಬ್ರಹ್ಮಗುಪ್ತನೇ ಇರಬೇಕು! ಈ ಪ್ರಮೇಯದ ಬಗ್ಗೆ ನನಗೆ ಹಿಡಿದಿರುವ ಅಬ್‍ಸೆಷನ್ ಅವಳಿಗೆ ಚೆನ್ನಾಗಿ ಗೊತ್ತಾಗಿತ್ತು. "ನಿನ್ನನ್ನು ಕೈ ಹಿಡಿದವಳು ಉದ್ಧಾರವಾಗುವಹಾಗಿಲ್ಲ. ನೀನು ಈ ಸಮಸ್ಯೆಗೆ ಉತ್ತರ ಕಂಡು ಹಿಡಿಯುವ ಹಟದಲ್ಲಿ ಕೂದಲುಗಳನ್ನೆಲ್ಲಾ ಕಳೆದುಕೊಳ್ಳುತ್ತೀ" ಎಂದು ರೇಗಿಸುತ್ತಿದ್ದಳು.</p>
<p>ನನ್ನೊಂದಿಗೆ ಸ್ಪರ್ಧಿಸುವುದರಲ್ಲಿ ಅವಳಿಗೊಂದು ಬಗೆಯ ಸಮಾಧಾನ. ನಾನು ವಿದೇಶಕ್ಕೆ ಬರುವೆನೆಂದು ತಿಳಿದೊಡನೆ, ಅವಳೂ ಸಹ ವಿವಿಧ ವಿಶ್ವವಿದ್ಯಾನಿಲಯಗಳಿಗೆ ಅರ್ಜಿ ಕಳಿಸಲು ಪ್ರಾರಂಭಿಸಿದಳು. ನಾನು ಇಲ್ಲಿ ಬಂದ ಒಂದೇ ವರುಷದಲ್ಲಿ ಅವಳೂ ಸಹ ನಾನು ಸೇರಿದ ವಿದ್ಯಾಲಯಕ್ಕೇ ಬಂದು ಸೇರಿದಳು. ನಾನು ಅವಳಿಗಿಂತ ಒಂದು ವರುಷ ಮುಂಚೆ ಬಂದರೂ ನನಗಿಂತ ಒಂದು ವರ್ಷ ಮೊದಲೇ ಪಿ.ಎಚ್.ಡಿ ಮುಗಿಸಿಬಿಟ್ಟಳು. ಅವಳಿಗೆ ಸ್ಪರ್ಧೆಯಲ್ಲಿ ಗೆದ್ದೆನೆನ್ನುವ ಭಾವನೆ ಉಂಟಾಗಿರಬೇಕು. ಅಂದಿನಿಂದ ಅವಳ ವಾದ ಸರಣೀಯೇ ಬೇರೆಯಾದಂತೆ ಕಂಡಿತ್ತು. ಅವಳನ್ನು ಪರೀಕ್ಷಕ ಮಂಡಳಿ 'ಡಾಕ್ಟರ್' ಎಂದು ಸಂಬೋಧಿಸಿದಾಗ ಅವಳಿಗಾದ ಪುಳಕದ ಬಗ್ಗೆ ಮತ್ತೆ ಮತ್ತೆ ವಿವರಣೆ ಇತ್ತಾಗ, ನನಗೆ ಕೊಂಚ ಅತಿರೇಕವೆನಿಸಿದ್ದರೂ, ಅದೇ 'ಪುಳಕ'ದ ಅನುಭವ ನನಗೂ ಮುಂದೆ ಲಭ್ಯವಾದಾಗ ಅವಳನ್ನು ಅರ್ಥ ಮಾಡಿಕೊಳ್ಳುವುದು ಸುಲಭವಾಯಿತು! ಡಾಕ್ಟರೇಟ್ ಪಡೆದ ಕೆಲವೇ ವಾರಗಳಲ್ಲಿ ಅವಳ ಸ್ವಭಾವ ಮುಂಚಿನದೇ ಆಯಿತೆಂದು ಖಾತ್ರಿಯಾದಾಗ ಮಾತ್ರ ನನಗೂ ಸಮಾಧಾನವಾಗಿತ್ತು. ಅದಾದ ಮೇಲೆ ಹಲವು ವರ್ಷಗಳೇ ಕಳೆದುವಲ್ಲ - ಈ ವರ್ಷಗಳಲ್ಲಿ ಅವಳ ಸ್ವಭಾವದಲ್ಲಿ ಯಾವ ಏರು ಪೇರನ್ನೂ ಗಮನಿಸದ ನನಗೆ, ಅವಳ ಮಿತ ಭಾಷೆ, ಗಾಂಭೀರ್ಯ ಮತ್ತು ಸೌಮ್ಯ ಸ್ವಭಾವವನ್ನೇ ಗಮನಿಸಿದ್ದ ನನಗೆ, ಅವಳ ಈ ಅನಿರೀಕ್ಷಿತ ವರ್ತನೆ ಮಾತ್ರ ಅರ್ಥವಾಗಲಿಲ್ಲ. ಅವಳು ಬರದಿರಲು ಕಾರಣವೇನು?</p>
<p>****</p>
<p>ನನ್ನ ಗಣಿತದ ಗುರು ಎಸೆದ ಸವಾಲಿಗೆ ಜವಾಬು ಮಾತ್ರ ಇನ್ನೂ ಸಿಕ್ಕಿಲ್ಲ.<br />ಅದು ಸಿಕ್ಕುವಂತೆಯೂ ಕಾಣುತ್ತಿಲ್ಲ. ಒಮ್ಮೊಮ್ಮೆ ಕನಸಿನಲ್ಲಿ ಸಹ ಆ ಪ್ರಮೇಯವನ್ನು ನೀರು ಕುಡಿದಂತೆ ಸಾಧಿಸಿ ಬಿಡುತ್ತೇನೆ. ಝುಗ್ಗೆಂದು ಎದ್ದು ಕಣ್ಣೊರಸಿಕೊಂಡು ಪಕ್ಕದಲ್ಲೇ ಇರುವ ಮೇಜಿನ ಹಿಂದೆ ಕುಳಿತು ಕೈಗೆ ಲೇಖಣಿ ಎತ್ತಿಕೊಳ್ಳುತ್ತೇನೆ. ಕನಸಿನಲ್ಲಿ ಗ್ರಹಿಸಿದ್ದ ತರ್ಕ ಸರಣಿಯನ್ನು ಕಾಗದದ ಮೇಲೆ ಇಳಿಸಲು ಯತ್ನಿಸಿ ಪುನಃ ಸೋಲುತ್ತೇನೆ. ಅದೇ ಕೊನೆಯ ಹಂತದಲ್ಲಿ ಕೊರೆ! ಸಾಧನೆ ಅಪೂರ್ಣವೆಂಬುದು ಮನಸ್ಸಿಗೆ ಖಾತ್ರಿಯಾದಮೇಲೆ ನಿರಾಸೆಯಿಂದ ಸಿಗರೇಟು ಎಳೆದು ಪುನಃ ಹಾಸಿಗೆಯಲ್ಲಿ ಬಿದ್ದು ಹೊರಳುತ್ತೇನೆ. ಈ ಸಮಸ್ಯೆಗೆ ಸಮರ್ಪಕವಾದ ಉತ್ತರ ಏಕೆ ದೊರಕುವುದಿಲ್ಲ ಎನ್ನುವ ಬಗ್ಗೆ ನಾಲ್ಕಾರು ಪ್ರಬಂಧಗಳನ್ನು ಬರೆದು ಹೆಸರಾಂತ ಜರ್ನಲುಗಳಲ್ಲಿ ಪ್ರಕಟಿಸಿದ್ದೇನೆ. ವಿಶ್ವದ ಮೂಲೆ ಮೂಲೆಯ ಪ್ರಖ್ಯಾತ ಗಣಿತ ಶಾಸ್ತ್ರಜ್ಞರೆಲ್ಲಾ ಈ ಸಮಸ್ಯೆಯ ಬಗ್ಗೆ ತಲೆ ಕೆಡಸಿಕೊಂಡಿದ್ದಾರೆಂಬುದು ನನಗೆ ಒಂದು ವಿಚಿತ್ರ ರೀತಿಯ ಸಮಾಧಾನವನ್ನು ತರುತ್ತದೆ. ಆದರೆ, ಈ ಬಗ್ಗೆ ನನ್ನೊಂದಿಗೆ ಪತ್ರ ವ್ಯವಹಾರ ನಡೆಸಿರುವವರ ಪೈಕಿ ಯಾರಾದರೂ ನನಗಿಂತ ಮೊದಲು ಕೊನೆಯ ಹಂತವನ್ನು ಸಾಧಿಸಿ ಬಿಟ್ಟರೆ? ನಾನು ನನ್ನ ಗುರುವಿಗೆ ಹೇಗೆ ಮುಖ ತೋರಿಸಲಿ? ನನ್ನ ವರ್ತುಲದಲ್ಲಿ ನಾನು ಎಷ್ಟೇ ಖ್ಯಾತ ಗಣಿತಜ್ಞನಾಗಿದ್ದರೂ ನನ್ನ ಗುರುವಿನ ಬಾಯಿಂದ "ನೀನು ಖಂಡಿತಾ ಅದ್ವಿತೀಯ" ಎಂದು ಹೇಳಿಸಿಕೊಳ್ಳುವವರೆಗೂ ಸಮಾಧಾನವಿಲ್ಲ.</p>
<p>ಅವಳು ಬುದ್ಧಿ ಹೇಳುತ್ತಾಳೆ- "ನಿನ್ನ 'ಈಗೋ' ಬಿಟ್ಟು ಬಿಡು. ಗುರುವಿಗೆ ಪತ್ರ ಬರೆದು ಹಾಕು. ಪ್ರಮೇಯದ ಸಾಧನೆ ನನಗೆ ಹೊಳೆಯುತ್ತಿಲ್ಲ ದಯವಿಟ್ಟು ಕೊನೆಯ ಹಂತವನ್ನು ಹೇಳಿ ಕೊಡಿ ಎಂದು ಬೇಡಿಕೋ. ಸಾಯುವ ಮೊದಲು ಯಾರಿಗಾದರೋ ಹೇಳಿಕೊಟ್ಟು ಸಾಯುತ್ತೇನೆಂದು ಅವರೇ ಹೇಳಿದ್ದರಲ್ಲ..." ಅವಳ ಮಾತುಗಳು ನನ್ನ ಕಿವಿಗೇ ತಟ್ಟುವುದಿಲ್ಲ... ಅಂತೂ, ನನ್ನ ಅಬ್‍ಸೆಷನ್ ಬಿಡಿಸುವುದರಲ್ಲಿ ಅವಳು ಸಫಲಳಾಗಿಲ್ಲ. ನನ್ನ ಲೇಖನಗಳು ಪ್ರಕಟವಾಗುವ ಜರ್ನಲ್‍ಗಳನ್ನಂತೂ ನನ್ನ ಗುರು ಓದುವುದಿಲ್ಲ. ಉನ್ನತ ಮಟ್ಟದ ಆಧುನಿಕ ಗಣಿತ ಶಾಸ್ತ್ರ ಅವರಿಗೆ ತಿಳಿಯುವುದೂ ಇಲ್ಲ. ಆಗಿಂದಾಗ್ಗೆ ಬರೆಯುವ ಪತ್ರಗಳಲ್ಲಿ ನಾನು ಆ ಪ್ರಮೇಯದ ಅಸಾಧ್ಯತೆಯೆ ಬಗ್ಗೆ ಬರೆದಿರುವ ಪ್ರಭಂದಗಳ ವಿಚಾರವನ್ನು ಸೂಕ್ಷ್ಮವಾಗಿ ವಿವರಿಸುತ್ತೇನೆ. ಆದರೆ, ಅವರು ಮಾತ್ರ ಮಾರುತ್ತರಗಳಲ್ಲಿ ಆ ವಿಚಾರಗಳ ಬಗ್ಗೆ ಯಾವ ಪ್ರತಿಕ್ರಿಯೆಯನ್ನೂ ವ್ಯಕ್ತ ಪಡಿಸುವುದಿಲ್ಲ. ಅವರಿಗಾದರೂ ಏಕಿಷ್ಟು ಹಟ?</p>
<p>ನನ್ನ ತಲೆಯಲ್ಲಿ ಕೂದಲೂ ಒಂದೂ ಕೂಡ ಉಳಿದಿಲ್ಲ. ಅವಳು ಹೇಳಿದ್ದು ನಿಜ - ನಾನು ನನ್ನ ಅಹಂಕಾರವನ್ನು ತೃಪ್ತಿ ಪಡಿಸಿಕೊಳ್ಳುವ ಚಟದಲ್ಲಿ ನನ್ನ ಜೀವಮಾನವನ್ನೇ ಕಳೆದಿದ್ದೇನೆ. ಅವಳು ಮಾತ್ರ ರಸಾಯನ ಶಾಸ್ತ್ರವನ್ನು ಸಂಪೂರ್ಣವಾಗಿ ಮರೆತು ಪಾಕ ಶಾಸ್ತ್ರ ಪರಿಪೂರ್ಣೆಯಾಗಿ, ಯಾವ ಕೊರತೆಯೂ<br /><em>ಅಮೆರಿಕನ್ನಡದ ಕತೆಗಳು/೮೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೮೩</em><br />ಇಲ್ಲದವಳಂತೆ ಆರಾಮಾಗಿ ಇದ್ದಾಳೆಂದು ಕೇಳಿದ್ದೇನೆ. ನನಗೆ ದೊರಕದ ಎರಡು ಉತ್ತರಗಳು ನನ್ನನ್ನು ಒಂದೇ ಸಮನೆ ಈ ವರೆಗೂ ಕಾಡಿವೆ. ಒಂದು : ಅಂದು ಅವಳೇಕೆ ಬರಲಿಲ್ಲವೆಂಬುದರ ಕುರುಹು. ಗುರುಗಳಿಗಾದರೋ ಆ ಪ್ರಮೇಯದ ಸಾಧನೆ ಗೊತ್ತಿತ್ತೇ? ಅಥವಾ ವಿದ್ಯಾರ್ಥಿಗಳನ್ನು ಪ್ರಚೋದಿಸಲೆಂದು ಅವರು ಸೃಷ್ಟಿಸಿಕೊಂಡಿದ್ದ ಚಮತ್ಕಾರವಿದ್ದಿರಬಹುದೇ? ಅದು ಹಾಳಾಗಲಿ, ನನಗಂತೂ ಇತ್ತೀಚೆಗೆ ಆ ಪ್ರಮೇಯದ ಬಗ್ಗೆ ಕನಸು ಕೂಡ ಬೀಳುವುದಿಲ್ಲ!</p>
<p>ಆದರೆ ನಾನು ಅವಳ ಬಗ್ಗೆ ಚಿಂತಿಸುವುದನ್ನು ಮಾತ್ರ ನಿಲ್ಲಿಸಿಲ್ಲ. ಅವಳ ಜೀವನ ಹೇಗಿರಬಹುದು? ನಾನು ಅವಳ ಬಗ್ಗೆ ಚಿಂತಿಸುವಂತೆ, ಅವಳೂ ನನ್ನ ಬಗ್ಗೆ ಚಿಂತಿಸುವಳೇ? ನಾನು ಮತ್ತೊಮ್ಮೆ ಮೊದಲಿನಿಂದ ಪ್ರಾರಂಭಿಸುವ ಅವಕಾಶ ನನಗೆ ಸಿಕ್ಕರೆ ಏನು ಮಾಡಬಹುದು? ಏನು ಮಾಡಬೇಕು? ಅವಳು ಅಂದು ಬರದೇ ನನ್ನನ್ನು ಕಾಯಿಸಿದಳೆಂಬ ಕೋಪಕ್ಕೆ ನಾನು ಅವಳಿಗೆ ಫೋನ್ ಮಾಡಬಾರದಾಗಿತ್ತು? ನಾನು ನೇರ ಅವಳ ಮನೆಗೆ ಹೋಗಿ ಧೈರ್ಯವಾಗಿ ಅವಳನ್ನೇ ಕೇಳಿ ಬಿಡುಬೇಕು. "ಅಂದು ನೀನೇಕೆ ಬರಲಿಲ್ಲ? ನೀನು ಬಂದಿದ್ದರೆ ನಮ್ಮಿಬ್ಬರ ಜೀವನವೇ ಬೇರೆಯಾಗುತ್ತಿತ್ತಲ್ಲ- ನಾನು ನಿನಗೆ ಮಾಡಿದ ಅನ್ಯಾಯವಾದರೂ ಏನು ? ನೀನು ರಸಾಯನ ಶಾಸ್ತ್ರವನ್ನು ಬಿಟ್ಟಂತೆ ನಾನೂ ಗಣಿತವನ್ನು ಬಿಟ್ಟು ಬಿಡಬಹುದಾಗಿತ್ತೇನೋ? ಈಗಲೂ ಏನೂ ಮೀರಿಲ್ಲ, ನೀನು ಬಂದು ಬಿಡು, ನಾನು ಹಿಂದೆಂದೂ ಹೇಳದ ಮಾತುಗಳನ್ನು ನಿರ್ಭಯವಾಗಿ, ನಿಸ್ಸಂಕೋಚವಾಗಿ ಹೇಳುತ್ತೇನೆ.... ನಿನ್ನನ್ನು ಬಿಟ್ಟು ನಾನಿರಲಾರೆ, ಖಂಡಿತಾ ನಿನ್ನನ್ನು ಬಿಟ್ಟು ನಾನಿರಲಾರೆ..."</p>
<p>ಮಂಚದಿಂದ ಬಿದ್ದು ತಲೆ ನೆಲಕ್ಕೆ ಬಡಿದಾಗ ನನಗೆಚ್ಚರವಾಯಿತು. ಬಾಯೆಲ್ಲಾ ಒಣಗಿದೆ. ಹಣೆ ಎಲ್ಲಾ ಬೆವತಿದೆ. ಮೈಯಲ್ಲಿ ಶಕ್ತಿಯೆಲ್ಲಾ ಉಡುಗಿ ಹೋಗಿದೆ. ಗಟ್ಟಿಯಾಗಿ ಕಿರುಚುತ್ತಿದ್ದೇನೆ... "ನೀನೇಕೆ ಬರಲಿಲ್ಲ? ನೀನೇಕೆ ಬರಲಿಲ್ಲ..." "ನಾನು ಇಲ್ಲೇ ಇದ್ದೇನಲ್ಲಾ, ನಿದ್ದೆಯಲ್ಲಿ ಏನೆಲ್ಲ ಬಡಬಡಿಸುತ್ತೀರಿ, ಕನಸಿನಲ್ಲಿ ಬೆಚ್ಚಿ ಮಂಚದಿಂದ ಬಿದ್ದಿದ್ದೀರಿ... ಏಳಿ" ಎಂದು ಎಚ್ಚರಿಸಿದ ಆ ಹೆಣ್ಣು ದನಿಗೆ ನಾನೇನು ಹೇಳಲಿ? "ನಾನು ಸಂಬೋಧಿಸುತ್ತಿರುವ ಹೆಣ್ಣು ನೀನಲ್ಲ ಎನ್ನಲೇ"?... ತೆಪ್ಪನೆ ಎದ್ದು ಮಂಚದ ಮೇಲೆ ಮಲಗಿ ಮುದುರಿಕೊಂಡೆ.</p>
<p><strong><em>-ಡಾ| ಮೈ. ಶ್ರೀ. ನಟರಾಜ್</em></strong>(ಗೈಥೆರ್ಸ್ ಬರ್ಗ್, ಮೇರಿಲ್ಯಾಂಡ್)</p>
<p>
<strong>ಬಲೆಗೆ ಬಿದ್ದ ಹುಲಿ</strong>
</p>
<p>ಬಾಗಿಲ ಆಕಡೆಗೆ ಬಂದ ಸಣ್ಣ ಘಂಟೆ ಶಬ್ದ ಕೇಳಿದ ಜಯ ಲೊಡಕುತ್ತಿದ್ದ<br />ಕೈಯನ್ನು ಗಾಳಿಯಲ್ಲಿ ಹಾಗೇ ಅರೆಕ್ಷಣ ನಿಲ್ಲಿಸಿದಳು. ಶಬ್ದ ಮುಂದಿನ ಬಾಗಿಲಲ್ಲೋ ಅಥವಾ ಹಿಂದಿನ ಬಾಗಿಲಲ್ಲೋ ತಿಳಿಯಲಿಲ್ಲ. ಸೌಟನ್ನು ಛಿouಟಿಣeಡಿ ಮೇಲಿಟ್ಟು ತಿರುಗುವಷ್ಟರಲ್ಲಿ ಅನಿತ ತಾನೇ ಬಾಗಿಲು ತೆಗೆದುಕೊಂಡು ಒಳಗೆ ಬಂದಳು.</p>
<p>"ಊeಟಟo, ಜಯ, ಏನು ಜೋರಾಗಿ ಅಡಿಗೆ ಶುರುಮಾಡಿಬಿಟ್ಟಿದ್ದೀಯ. ವಾಸನೆ ಚೆನ್ನಾಗಿದೆ." ಜಯ ಮಾತಿಲ್ಲದೆ ಹಾಗೇ ನಿಂತಳು.</p>
<p>ಅದ್ಯಾವ ಗುಪ್ತ ಶಕ್ತಿಯಿಂದಲೋ ಏನೋ, ಅನಿತ ಮನೆಯೊಳಗೆ ಕಾಲಿಟ್ಟ ಕ್ಷಣ, ಜಯನ ಜಂಫಾಬಲವೇ ಉಡುಗಿ ಹೋಗುತ್ತಿತ್ತು. ಎಲ್ಲತರಹ ವಿಷಯಗಳನ್ನು ಕುರಿತು ಅನಿತ ಘನವಾಗಿ ಮಾತನಾಡಬಲ್ಲಳು. "ಅದನ್ನು ಹೀಗೇ ಮಾಡಬೇಕು, ಇದನ್ನು ಹಾಗೇ ಮಾಡಬೇಕು" ಎಂದು ಮಾತಿನ ನದಿಯನ್ನು ಅನಾಯಾಸವಾಗಿ ಹರಿಸಬಲ್ಲಳು ಅನಿತಾ. ಇದನ್ನು ಕಂಡರೆ ಜಯಳಿಗೆ ಆಶ್ಚರ್ಯ, ಗೌರವ, ಭೀತಿ ಕೂಡ.</p>
<p>ಈಗಲೂ ಸಹ, ಅನಿತ ಒಲೆಯ ಮೇಲಿದ್ದ "ಚಿಕನ್ ಕರಿ"ಯನ್ನು ಪರೀಕ್ಷಿಸುತ್ತಿದ್ದಂತೆ, ಜಯ ಹೆದರುತ್ತಾ ಕೈಯಾಡಿಸತೊದಗಿದಳು.</p>
<p>"ಜಯ ಜಯ, ಜಯ, ನಾನು ಹೇಳಿಲ್ಲವೇ - ಚಿಕನ್ ಕರಿ ಮಾಡುವಾಗ ಒಟ್ಟಿಗೆ ಎಲ್ಲವನ್ನೂ ಗೊಟಾಯಿಸಬಾರದು ಅಂತ. ಎಲ್ಲಿ, ಆ ಸೌಟು ಕೊಡು ತೋರಿಸುತ್ತೇನೆ." ಜಯ ಅನಿತಳ ಕೈಗೆ ಸೌಟನ್ನು ಕೊಟ್ಟು ಪಕ್ಕಕ್ಕೆ ನಿಂತಳು. ಮನಸ್ಸಿನಲ್ಲೇ ಅವಳಿಗೆ ಹೋರಾಟ. ತಾನು ಈರುಳ್ಳಿಯನ್ನು ಅಚ್ಚುಕಟ್ಟಾಗಿ ಕೊಚ್ಚಲಿಲ್ಲ ಎಂದು ಅನಿತಳಿಗೆ ಗೊತ್ತಾಗುತ್ತದೆಯೇ? ಆ ದೊಣ್ಣೆ ಮೆನಸಿನಕಾಯನ್ನು ಒಂದೇಸಮನಾಗಿ ಹೆಚ್ಚದೆ, ಕೈಯಲ್ಲೇ ಹಿಡಿದು ತುಂಡು ತುಂಡುಮಾಡಿ ಒಲೆಯ ಮೇಲಿನ ಪಾತ್ರೆಗೆ ಉದುರಿಸಿದ್ದು ಅನಿತಳಿಗೆ ತಿಳಿದುಬಿಡತ್ತೋ ಏನೋ. ಆ ಶುಂಟಿ ಹೆಂಟೆ, ಅಯ್ಯೋ ರಾಮ, ಅದನ್ನು ನುಣ್ಣಗೆ ಜಜ್ಜದೆ, ಹಾಗೆ ಪಾತ್ರೆಯೊಳಗೆ ಬಿಸುಟಿದ್ದು ಅನಿತಳಿಗೆ ತಿಳಿದರೆ ಏನು ಗತಿ?</p>
<p>ಗಾಬರಿಯಿಂದ ಜಯ ಮುಂದೆ ಸರಿದು ಅನಿತಳ ಕೈಲಿದ್ದ ಸೌಟನ್ನು ಕಿತ್ತುಕೊಂಡಳು.</p>
<p>"ಎಲ್ಲಿ ಬಿಡು ಅನಿತ, ನಾನು ತಿರುವಿಹಾಕುತ್ತೇನೆ. ನೀನು ಹೇಳಿಕೊಟ್ಟಹಾಗೇ ನಾನು ಯಾವಾಗಲೂ ಮಾಡುವುದು. ಇಕೋ ಒಂದೊಂದಾಗಿ ನಿಧಾನವಾಗಿ ತಿರುಗಿಸುತ್ತೇನೆ." ಕಣ್ಣಿಗೆ ಕಂಡ ಶುಂಟಿಯ ಚೂರನ್ನು ಬೇಗ ಮೆಣಸಿನಕಾಯಿಗಳ ಕೆಳಗೆ ಮುಚ್ಚಿಟ್ಟಳು.</p>
<p>ಅನಿತ ಅಡಿಗೆಮನೆ ಬಿಟ್ಟು ಟiviಟಿg ಡಿoomಗೆ ಹೋಗಿ ಕುಳಿತಳು. ಒಳಗಡೆಯಿಂದ ಜಯ, "ಇವತ್ತಿನ ಪೇಪರು ಬಂದಿದೆ. ಬೇಕಾದರೆ ನೋಡು ಅನಿತ" ಎನ್ನುತ್ತಿದ್ದಂತೆ<br /><em>ಅಮೆರಿಕನ್ನಡದ ಕತೆಗಳು/೮೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೮೫</em><br />ಅನಿತ ಟಿeತಿsಠಿಚಿಠಿeಡಿ ತೆಗೆದು ಓದುವುದಕ್ಕೆ ಶುರು ಮಾಡಿದಳು. ಎಲ್ಲಾ sಚಿಟe ಗಳನ್ನು ನೋಡಿಕೊಂಡಳು. ಮಕ್ಕಳಿಬ್ಬರು ದೊಡ್ಡವರಾಗಿ ಬೇರೆ ಊರುಗಳಿಗೆ ಹೋದಾಗಿನಿಂದ ಟಿeತಿs ಠಿಚಿಠಿeಡಿಗೆ ಏಕೆ ದುಡ್ಡುದಂಡ ಎಂದು ಹೇಳಿ ಅನಿತ ಠಿಚಿಠಿeಡಿ ನಿಲ್ಲಿಸಿದ್ದಳು. ಇದನ್ನು ಅವಳ ಗಂಡ ಬಹಳ ಶ್ಲಾಘಿಸಿದ್ದ. ಅನಿತಳ ರೀತಿ ನೀತಿ, ನಡೆನುಡಿಗಳೆಂದರೆ ಅವಳ ಗಂಡನಿಗೆ ಬಹಳ ಮೆಚ್ಚಿಗೆ. ಓದಿನಲ್ಲಂತೂ ಅನಿತಳಿಗಿಂತ ಬುದ್ಧಿ ಯಾರಿಗೂ ಇಲ್ಲವೆಂದು ಅವನ ನಂಬಿಕೆ. ನೀರು ಕುಡಿದಂತೆ ಜegಡಿeeಗಳನ್ನು ಶೇಖರಿಸಿದ್ದಳು. ಪದ್ಯ, ಕತೆಗಳನ್ನು ಕನ್ನಡ, ಇಂಗ್ಲೀಷ್ ಭಾಷೆಗಳಲ್ಲಿ ಬರೆಯುತ್ತಿದ್ದರು. ಮಕ್ಕಳನ್ನು ಬೆಳಸುವುದು ಹೊರಗಿನ ಕೆಲಸಕ್ಕಿಂತ ಮುಖ್ಯ ಎಂದು ನಿರ್ಧರಿಸಿ, ಅನಿತ ಹೊರಗಡೆ ಕೆಲಸಕ್ಕೆ ಇದುವರೆಗೆ ಹೋಗಿರಲಿಲ್ಲ. ಇದೇ ತಾನೆ, ಮಕ್ಕಳು ಮನೆಬಿಟ್ಟ ಮೇಲೆ ಏನಾದರೂ ಒಂದು ಕೆಲಸ ಕೈಹಿಡಿಯಬೇಕೆಂದು ಬಹಳ ಪ್ರಯತ್ನಿಸುತ್ತಿದ್ದಳು.</p>
<p>ಠಿಚಿಠಿeಡಿನಲ್ಲಿದ್ದ ಖಾಲಿ ಕೆಲಸಗಳ ಪಟ್ಟಿ ಅನಿತ ಶೋಧಿಸತೊಡಗಿದಳು. ಯಾವುದಾದರೂ ಒಂದು ಕೆಲಸ ತನಗೆ ಇದ್ದೇ ಇರಬೇಕು ಎಂಬ ದೃಢನಂಬಿಕೆ ಅವಳಿಗೆ.</p>
<p>ಅಡಿಗೆಮನೆಯಿಂದ ಜಯಳ ಕರೆ ಬಂತು. "ಸ್ವಲ್ಪ ಟೀ ಮಾಡಲೇ ಅನಿತಾ?"</p>
<p>"ನೀನೂ ಕುಡಿಯುವಹಾಗಿದ್ದರೆ ಮಾಡು ಜಯ. ನನಗೋಸ್ಕರ ಏನೂ ಮಾಡಬೇಡ." ಎಂದು ಹೇಳಿದ ಅನಿತ ಠಿಚಿಠಿeಡಿನಲ್ಲಿದ್ದ ಖಿಗಿ ಕಾರ್ಯಕ್ರಮ ನೋಡತೊಡಗಿದಳು.</p>
<p>ಜಯ ಸುತ್ತಮುತ್ತ ನೋಡಿದಳು. ಮೊದಲೇ ಸಣ್ಣದಾಗಿದ್ದ ಅಡಿಗೆಮನೆಯಲ್ಲಿ ಎಲ್ಲಿ ನೋಡಿದರೂ ಕಾಗದ, ಸಾಮಾನುಗಳು ಡಬ್ಬಗಳು ಇಟ್ಟಾಡುತ್ತಿದ್ದವು. ಕೌಂಟರುಗಳ ಮೇಲೆ ತೊಳೆಯದ ಕಪ್ಪುಗಳು, ಪ್ಲೇಟುಗಳು, ಪಾತ್ರೆಗಳು ಹರಡಿದ್ದವು. ಸಾಧಾರಣವಾಗಿ ಜಯಳಿಗೆ ಇದೊಂದೂ ಅಸಾಮಾನ್ಯವಾಗಿ ಕಾಣುತ್ತಿರಲಿಲ್ಲ. ಹಾಗೆಯೇ ಬಿಟ್ಟಿರುತ್ತಿದ್ದಳು. ಆದರೆ ಈಗ ಒಂದು ಸ್ಪೂರ್ತಿ ಬಂದಂತಿತ್ತು.</p>
<p>ಛಿeಡಿeಚಿಟ ಡಬ್ಬಗಳನ್ನು ಮಾಡಗಳಲ್ಲಿ ಇಟ್ಟಳು. ಪಾತ್ರೆ ಪಗಡೆಗಳನ್ನು siಟಿಞಗೆ ರವಾನಿಸಿ, ತೊಳೆದು ಒರೆಸಿ, ಬೀರುಗಳಲ್ಲಿ ಜೋಡಿಸಿಟ್ಟಳು. ಪರಕೆ ತುದಿಗೆ ಸ್ವಲ್ಪ ಒಡಿ. ಅಟeಚಿಟಿ ರಸವನ್ನು ಚಿಮುಕಿಸಿ ನೆಲವನ್ನು ಚೊಕ್ಕಟವಾಗಿ ಗುಡಿಸಿದಳು. ಟೇಬಲ್ ಮೇಲಿದ್ದ ಕೊಳಕು ಬಟ್ಟೆಯನ್ನು ತೆಗೆದು ಹೊಸದೊಂದನ್ನು ಹರಡಿದಳು. ಒದ್ದೆ ಸ್ಪಂಜಿನಿಂದ sಣoveನ್ನು ಚೆನ್ನಾಗಿ ಒರೆಸಿ, ಞeಣಣಟeನಲ್ಲಿ ನೀರು ಕುದಿಯುವುದಕ್ಕಿಟ್ಟಳು. ಹೊರಗೆ ಹೋಗಿ ಒಂದೆರಡು ಹೂವನ್ನು ಕಿತ್ತು ತಂದು ಒಂದು ಲೋಟದಲ್ಲಿ ನೀರಿನೊಂದಿಗೆ ಣಚಿbಟe ಮೇಲೆ ಇಟ್ಟು ಅನಿತಳನ್ನು ಟೀ ಕುಡಿಯುವುದಕ್ಕೆ ಕರೆದಳು.</p>
<p>ಅಡಿಗೆಮನೆಗೆ ಕಾಲಿಟ್ಟ ಅನಿತ ದಿಗ್ಭ್ರಮೆಯಾದಂತೆ ಅರೆಕ್ಷಣ ಹಾಗೇ ನಿಂತಳು. ಏನೋ ಹೇಳಬೇಕೆಂದು ಬಾಯಿಬಿಟ್ಟು ಹಾಗೇ ಪುನಃ ಸುಮ್ಮನದಾಳು.</p>
<p>"ಬಾ ಅನಿತ, ಟೀ ಆಗಿದೆ." ಎಂದು ಜಯ ಹೇಳಿ ಎರಡು ಕಪ್ಪು, ಸಾಸರುಗಳನ್ನು ತಂದಳು. ಜಯ "ಎಷ್ಟು ಸಕ್ಕರೆ?" ಎಂದಾಗ ಅನಿತ ಮೌನವಾಗಿ ಒಂದು ಬೆರಳೆತ್ತಿ ತೋರಿಸಿದಳು. ಜಯ "ಹಾಲು?" ಎಂದಾಗ, ಸ್ವಲ್ಪ ಎಂದು ಅದೇ ಬೆರಳಿನ ಒಂದು ಗೀರನ್ನು ಹೆಬ್ಬೆಟ್ಟಿನಿಂದ ಭಾಗಿಸಿದಳು.</p>
<p>ಜಯ ಒಂದು ತಟ್ಟೆಯಲ್ಲಿ ನಾಲ್ಕು ದೊಡ್ಡ ದೊಡ್ಡ ಜoughಟಿuಣಗಳನ್ನು ಟೇಬಲಿನಮೇಲೆ ಇಟ್ಟಾಗ "ಅದು ಮೈಗೆ ಸ್ವಲ್ಪವೂ ಒಳ್ಳೆಯದಲ್ಲ. ಬರೀ ಛಿಚಿಟoಡಿies" ಎಂದು ಹೇಳಬೇಕೆಂದಿದ್ದ ಅನಿತಾ ಸುಮ್ಮನಾದಳು. ಹಾಗೇ ಮೌನವಾಗಿ ಟೀ ಕುಡಿಯಲಾರಂಭಿಸಿದಳು.</p>
<p>ತನಗೂ ಜಯನಿಗೂ ಎಷ್ಟು ವ್ಯತ್ಯಾಸ. ಜಯ ಕಾಲೇಜಿಗೆ ಸಹ ಹೋಗಿರಲಿಲ್ಲ. ಹಳ್ಳಿಯಲ್ಲಿ ಹುಟ್ಟಿಬೆಳೆದು, ಮದುವೆಯಾದ ನಂತರ ಈ ದೇಶಕ್ಕೆ ಬಂದಿದ್ದಳು. ಗಂಡ ಠಿಡಿoಜಿessoಡಿ ಆದರೂ, ಓದುವುದರಲ್ಲಿ ಅವಳಿಗೆ ಸ್ವಲ್ಪವೂ ಆಸಕ್ತಿಯಿರಲಿಲ್ಲ. ಮಕ್ಕಳಿಲ್ಲದಿದ್ದರಿಂದ, ಕಾಲ ತಳ್ಳುವುದಕ್ಕೆ ಒಂದು ಸಣ್ಣ ಬಟ್ಟೇ ಅಂಗಡಿಯಲ್ಲಿ ಒಂದೆರಡು ದಿನ ಠಿಚಿಡಿಣ ಣime ಕೆಲಸಮಾಡುತ್ತಿದ್ದಳು. ಬೇಕಾದ್ದನ್ನು ಮಾಡಿತಿಂದು ಗಂಡನಿಗೆ ಅನುಸಾರವಾಗಿ ನಡೆದುಕೊಂಡು ಹಾಯಾಗಿ ಜೀವನ ತಳ್ಳುತ್ತಿದ್ದಳು.</p>
<p>ಯೋಚನಾಮಗ್ನಳಾದ ಅನಿತಳನ್ನು ನೋಡಿ ಜಯ ಕೇಳಿದಳು, "ನಿನ್ನ ಆ ಕೆಲಸದ ವಿಷಯ ಏನಾಯಿತು ಅನಿತ? Iಟಿsಣಡಿuಛಿಣoಡಿ ಕೆಲಸ ಸಿಕ್ಕುವಹಾಗಿದೆಯೇ?"</p>
<p>ಮಾತಿಲ್ಲದೆ ಅನಿತ ತಲೆ ಆಡಿಸಿದಳು. ಜಯ ಎರಡು ಜoughಟಿuಣ ಮುಗಿಸಿ ಮೂರನೆಯದಕ್ಕೆ ಕೈಹಾಕಿದಾಗ ತಾನೂ ಒಂದು ತೆಗೆದುಕೊಂಡು ತಿನ್ನುವುದಕ್ಕಾರಂಭಿಸಿದಳು.</p>
<p>ಇಬ್ಬರೂ ಪುನಃ ಟೀ ಕುಡಿದಾಯಿತು. ಅನಿತ ಜಯಳ ಕಡೆ ತಿರುಗಿ ಹೇಳಿದಳು. "ನಾನೂ ನಿನ್ನಂತೆ ಇರಬೇಕಾಗಿತ್ತು ಜಯ. ಸುಮ್ಮನೆ ಕೂತಿರದೆ ಹೋಗಿ ಓದಿ ಓದಿ ಜegಡಿee ಗಳನ್ನು ಶೇಖರಿಸಿಕೊಂಡೆ. ಯಾತಕ್ಕೂ ಬೇಡ ಅವು. ಒಂದು ಬಲೆ ಬೀಸಿ ನನ್ನೊಳಗೆ ನಾನೆ ಒಂದು ಹುಲಿಯನ್ನು ಹಿಡಿದು ಹಾಕಿದ್ದೇನೆ ಅಷ್ಟೆ. ಎಲ್ಲಾ ಸರಿಯಾಗಿ ನಡೆಯುತ್ತಿದ್ದಾಗ ಈ ಹುಲಿ ಸುಮ್ಮನಿರುತ್ತೆ. ಈ ನನ್ನ ಕೆಲಸದ ವಿಷಯ ಬಂದಾಗ ಆರ್ಭಟಿಸುತ್ತದೆ. 'ಎಲ್ಲಿ ನನ್ನ ಆಹಾರ? ಎಲ್ಲಿ ನನ್ನ ಪಾಲಿನ ನಿನ್ನ ವಚನಬದ್ಧ? ' ಎಂದು ಒಂದೇ ಸಮನೆ ಘರ್ಜಿಸುತ್ತದೆ. ಇದನ್ನು ತಡೆಯುವುದೇ ನನಗೆ ಕಷ್ಟವಾಗಿಬಿಡುತ್ತದೆ."</p>
<p>ಜಯ ಎಲ್ಲಾ ಕೇಳಿಸಿಕೊಂಡಳು. ನಲ್ಲಿಯ ಹತ್ತಿರ ಹೋಗಿ ತನ್ನ ಟೀ ಕುಡಿದ ಕಪ್ಪನ್ನು ತೊಳೆದಿಟ್ಟು ಬಂದು ಕುಳಿತಳು. "ಒಂದು ವಿಷಯ ಗೊತ್ತೇ ಅನಿತ?" ಎಂದಳು.</p>
<p>ಜಯ ಏನು ಹೇಳುತ್ತಾಳೋ ಎಂದು ಅನಿತ ಕಾತುರಳಾಗಿ ಕುಳಿತಳು. "ಒಂದು ವಿಷಯ<br /><em>ಅಮೆರಿಕನ್ನಡದ ಕತೆಗಳು/೮೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೮೭</em><br />ಹೇಳುತ್ತೇನೆ ನೋಡು ಅನಿತ, ನೀನು ಹೇಳುತ್ತಿದ್ದೆಯಲ್ಲ- ಬಲೆಗೆ ಬಿದ್ದ ಹುಲಿ ಅಂತ, ಅದೇ ತರಹದ ಹುಲಿ ನನ್ನಲ್ಲೂ ಒಂದಿದೆ. ನನಗೂ ಅದರ ಆರ್ಭಟ ಚೆನ್ನಾಗಿ ಗೊತ್ತು." ಅನಿತಳೀಗ ನಿಜಕ್ಕೂ ಬೆಪ್ಪಿಳಿದಳು.</p>
<p>
<strong>
<em>_ಡಾ| ಇಂದು ಸೂರ್ಯನಾರಾಯಣ</em>
</strong>
</p>
<p>(ಕಿಂಗ್ಸ್‍ಟನ್, ರೋಡ್ ಐಲೆಂಡ್)</p>
<p>
<strong>ರಿಹರ್ಸಲ್</strong>
</p>
<p><em>ಆದರೆ, ನೀವು ಅದೇ</em>ಜiಚಿಟogue<em>ನೇ ಬಹಳ ಹೊತ್ತು ಹೇಳ್ತಾ ಇದ್ದದ್ದು ಕೇಳಿ ಹೇಗಾದರೂ ಆಗಲಿ ನೋಡಿ ಹೋಗೋಣಂತ ಬಂದ್ವು</em></p>
<p>'ಅಲ್ಲ' ಅವತ್ತು ಸಾಯಂಕಾಲ ಏನಾಯ್ತೂಂತ' ನಾನು ಆರಂಭಿಸಿದೆ.</p>
<p>'ಯಾವತ್ತು, ಏನು ಸರಿಯಾಗಿ ಹೇಳೇ'</p>
<p>'ಅವತ್ತು ಮಾಮೂಲಿನಂತೆ ನಾಟ್ಕದ ಪ್ರ್ಯಾಕ್ಟೀಸು ಆಗ್ತಾ ಇತ್ತು, ಕನ್ನಡ ಸಂಘದಲ್ಲಿ'</p>
<p>'ಅದೇನು ಮಾಮೂಲಿನಂತೆ ಅಂತೀಯಲ್ಲ. ದಿನಾ ನಾಟ್ಕಾ ಮಾಡ್ತಾರ್ಯೆ ನಿಮ್ಮ ಸಂಘದಲ್ಲಿ?'</p>
<p>'ದಿನಾಗ್ಲೂ ಪ್ರ್ಯಾಕ್ಟೀಸು ಮಾಡ್ತಾರೆ ಅಂತ ಬೇಕಾದ್ರೂ ಇಟ್ಕೊ, ಅದೂ ತಪ್ಪಿಲ್ಲ. ವರ್ಷಕ್ಕೆ ೫-೬ ನಾಟಕ ಆಡಬೇಕಾದರೆ, ವರ್ಷದಲ್ಲಿ ೭-೮ ತಿಂಗಳಾದರೂ ಪ್ರ್ಯಾಕ್ಟೀಸು ನಡೆಯುತ್ತಲೇ ಇರುತ್ತೆ.'</p>
<p>'ಹಾಗೇನು! ಮುಂದೆ ಹೇಳು'.. ಅಂದಳು ಗೆಳತಿ ಸುಧಾ.</p>
<p>'ಒಂದು ದಿನ ಹೀಗೆ ನಾಟಕ ಅಭ್ಯಾಸ ಆಗ್ತಿದ್ದಾಗ ಮಳೆ ಶುರು ಆಯಿತು. ಬಂದಿದ್ದವರೆಲ್ಲ ಮಳೆ ಕಡಿಮೆ ಆಗೋದನ್ನೇ ಕಾದಿದ್ದು ಮನೆಗಳಿಗೆ ಹಿಂತಿರುಗಿದರು. ಉಳಿದವರು ನಾನು, ನನ್ನ ಒಂದೂಕಾಲು ವರ್ಷದ ಮಗು ಇಬ್ಬರೇ'</p>
<p>'ಅಂದರೆ ನೀವು ಮನೆಗೆ ಹೋಗಲಿಲ್ಲವೆ?'</p>
<p>'ನಮ್ಮನೆ ಕನ್ನಡ ಸಂಘದ ಪಕ್ಕದಲ್ಲೇ ಇತ್ತು. ನಾನೂ ಮಗುವನ್ನು ಎತ್ತಿಕೊಂಡು ಮನೆಗೆ ಹೋಗಿ ಸರಸರನೆ ಕಿಟಕಿ ಬಾಗಿಲು ಎಲ್ಲ ಮುಚ್ಚಿ ಭದ್ರಪಡಿಸಿದೆ. ರಾತ್ರಿ ಎಂಟೂಕಾಲು ಸಮಯ, ಮನೆಯಲ್ಲಿ ಬೇರೆ ಯಾರೂ ಇದ್ದಿಲ್ಲ.</p>
<p>'ನಿಮ್ಮೆಜನಮಾನ್ರು?'_ ಸುಧಾ ಕೇಳಿದಳು.</p>
<p>'ಅವರು ಊರಲ್ಲಿರಲಿಲ್ಲ'</p>
<p>'ಆಮೇಲೆ?'</p>
<p>'ನಾನು ಮಗುವನ್ನು ರೂಮಿನಲ್ಲಿ ಬಿಟ್ಟು ಣoiಟeಣಗೆ ಹೋದೆ. ಮಗು ನನ್ನ ಹಿಂದೆಯೇ ಬಂದು ನಾನು ಬಾಗಿಲು ಮುಚ್ಚಿದ ಮೇಲೆ ಹೊರಗಡೆ ನಿಂತು 'ಅಮ್ಮಾ.. ಅಮ್ಮಾ' ಎಂದು ಬಾಗಿಲು ತಟ್ಟುತ್ತಾ ಹಾಗೇ ಹೊರಗಿನಿಂದ ಚಿಲಕ ಹಾಕಿಬಿಟ್ಟ."</p>
<p>'ಆ ವಯಸ್ಸಿನ ಮಕ್ಕಳಿಗೆ ಅದೊಂದು ಆಟ'- ಸುಧಾ ಹೇಳಿದರು. ನಾನು- 'ಕೃಷ್ಣ, ಕೃಷ್ಣ ಬಾಗಿಲು ತೆಗಿ ಮರಿ. ನೋಡು, ಕೈಲಿ ಚಿಲಕ ಹಿಡಕೊಂಡು ಎಳಿ ತೆಕ್ಕೊಳ್ಳುತ್ತೆ.' ಎಂದು ಅವನನ್ನು ರಮಿಸೊಕ್ಕೆ ಶುರು ಮಾಡ್ದೆ. ಅವನು ಅಮ್ಮನನ್ನು ಕೂಡಿಹಾಕಿದ ಸಡಗರದಲ್ಲಿ ಬಹಳ ಖುಷಿಯಾಗಿಬಿಟ್ಟು ನಗ್ತಾ ಇದ್ದ. ನಾನು ಅವನಿಗೆ ಬಾಗಿಲು ಚಿಲಕ ತೆಗೆಯುವುದನ್ನು ಹೇಳಿ ಕೊಟ್ಟದ್ದೇ ಕೊಟ್ಟದ್ದು. ಅವನಿಗೆ ಯಾವುದೂ ತಿಳೀವಲ್ಲದು. ಒಂದು ಐದು ನಿಮಿಷ ಹತ್ತು ನಿಮಿಷ ಬಹಳ ದೊಡ್ಡ ಕಾರ್ಯಮಾಡಿ ಗೆದ್ದವರಂತೆ ಬಾಗಿಲು ಗುದ್ದಿಕೊಂಡು ಕೇಕೆ ಹಾಕುತ್ತ 'ಅಮ್ಮಾ.. ಕೂಡಾಕ್ದೆ, ಅಮ್ಮಾ.... ಕೂಡಾಕ್ದೆ' ಅಂತಾನೇ ಇದ್ದ. ನಾನು ಒಳಗಿನಿಂದ ಬಾಗಿಲು ತೆಗಿ ಮುದ್ದು, ಪ್ಲೀಸ್' ಎಂದು ಕೂಗುತ್ತಲೇ ನಿಮಿಷ ನಿಮಿಷಕ್ಕೆ ಗಾಬರಿ ಹೆಚ್ಚಿಬಿಡ್ತು. ಇವನು ಹೊರಗೆ, ನಾನು ಒಳಗೆ ಹೀಗೇ ಎಷ್ಟೊತ್ತು ಕಳೆಯುವುದಪ್ಪ ಅಂತ ಭಯವಾಯ್ತು. ಈ ವೇಳೆಗೆ ಅಮ್ಮ ಏಕೋ ಹೊರಕ್ಕೆ ಬರ್ತಿಲ್ಲ ಎನಿಸಿ ಮಗು ಅಳೋಕ್ಕೆ ಮೊದಲಿಡ್ತು. ಕ್ಷಣ ಕ್ಷಣಕ್ಕೂ ಗಾಬರಿ ಹೆಚ್ಚಿ ಧ್ವನಿ ಏರುತ್ತಲೇ ಹೋಯಿತು. ಇದೀಗ ನನಗೆ ತುಂಬಾ ಭಯವಾಗಿ ಹೋಯ್ತು. ಇನ್ನು ಈ ಹೊತ್ತಿನಲ್ಲಿ ಮನೆಗೆ ಯಾರೂ ಬರುವ ಸಂಭವವೂ ಇಲ್ಲ. ಬೆಳಗಿನವರೆಗೂ ನಾನು ಹೊರಗೇ ಬರದಿದ್ದರೆ ಮಗು ಅತ್ತೂ ಅತ್ತೂ ಹೆದರಿ ಸುಸ್ತಾಗಿ.. ಅಯ್ಯೋ... ಮುಂದೆ ನನಗಿದನ್ನೆಲ್ಲ ಊಹಿಸಲೂ ಆಗದೆ ಮೈ ನಡುಕ ಬಂತು.</p>
<p>ಈಗ ನಾನೇ ಹೇಗಾದರೂ ಹೊರಕ್ಕೆ ಬರಬೇಕು. ನಾನಿದ್ದ ಣoiಟeಣಗೂ ಸ್ನಾನದ ಮನೆಗೂ ಮಧ್ಯೆ ಇರುವ ಅಡ್ಡ ಗೋಡೆ ಬಹಳ ಎತ್ತರವಿದೆ. ದಾಟುವುದು ಅಸಾಧ್ಯ. ಇರುವ ಒಂದು ಚಿಕ್ಕ ಕಿಟಕಿ(ವೆಂಟಿಲೇಟರ್) ಹತ್ತಿ ಹೊರಕ್ಕೆ ಹಾರಬೇಕು! ನೆಲದಿಂದ ಸುಮಾರು ಏಳು ಅಡಿ ಎತ್ತರ ಇರುವ ಕಿಟಕಿಯಲ್ಲಿ ಅಳವಡಿಸಿದ್ದ ಗಾಜುಗಳನೆಲ್ಲ ತೆಗೆದಿರಿಸಿದೆ. ಕಿಟಕಿಯ ಮೂಲಕ ಹೊರಕ್ಕೆ ಹೋದರೆ, ಹೇಗಾದರೂ ಮನೆ ಒಳಕ್ಕೆ ಹೋಗಿ ಮಗುವನ್ನು ಎತ್ತಿಕೊಳ್ಳಬಹುದು ಎನ್ನಿಸ್ತು. ಕಿಟಕಿಯಲ್ಲಿ ಕೈ ಬೆರಳು ಊರಿ ಗೋಡೆ ಮೇಲೆ ಮಂಗನಂತೆ ಕಾಲುಗಳನ್ನು ಊರಿ ಕಿಟಕಿ ಹತ್ತುವ ಪ್ರಯತ್ನ ಮಾಡಿದೆ, ಸಾಧ್ಯವಾಗಲಿಲ್ಲ. ಕಿಟಕಿ ಎತ್ತರಕ್ಕೂ ಐದಾರು ಸಲ ನೆಗೆದೆ. ಕೊನೆಗೊಮ್ಮೆ ಹಾರಿ ಎರಡು ಮೊಣಕೈಗಳನ್ನೂ ಊರಿ ಆ ಎರಡು ಅಡಿ ಚದರದ ಕಿಟಕಿಯಿಂದಾಚೆ ಬಗ್ಗಿದೆ. ಕಾಲುಗಳನ್ನು ಮೇಲಕ್ಕೆ ಎಳೆದುಕೊಂಡು ಅಲ್ಲಿಂದ ತೂರಿ ಹೋಗುವುದು ಅಷ್ಟೇನೂ ಸುಲಭ ಎನಿಸಲಿಲ್ಲ. ಈಗ ಹೇಗೋ ನನ್ನ ದೊಡ್ಡ ದೇಹವನ್ನು ಮುದುರಿ ಚಿಕ್ಕ<br /><em>ಅಮೆರಿಕನ್ನಡದ ಕತೆಗಳು/೮೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೮೯</em><br />ಕಿಟಕಿಯಲ್ಲಿ ಕೂತೆ. ಗಟ್ಟಿಯಾಗಿ ಕೂಗಿಕೊಂಡರೆ ಯಾರಾದರೂ ಸಹಾಯಕ್ಕೆ ಬರುತ್ತಾರೆಂಬ ಆಸೆ. ಏನೆಂದು ಕೂಗುವುದು? ಹಿಂದಲ ಮನೆಯಾಕೆಯ ಹೆಸರನ್ನೇ ಕೂಗಿದೆ- 'ಕಾಮಾಕ್ಷಿ, ಕಾಮಾಕ್ಷಿ... ...' ನನ್ನ ಕಂಠ ನೂರು ಅಡಿ ಸಾಗಿ ಆಕೆಯ ಕಿವಿಗೆ ಬೀಳಲಿಲ್ಲವೇನೋ. 'ಊeಟಠಿ ಊeಟಠಿ' ಎಂದು ಕೂಗಿದರೆ ನಾನು ಕಷ್ಟದಲ್ಲಿ ಇದ್ದೇನೆಂದು ಅರ್ಥವಾಗಿತ್ತೆ ಎನಿಸಿತು. ಅಕ್ಕ ಪಕ್ಕದ ಮನೆಗಳು ತೀರಾ ದೂರ. ಅವರಿಗೆ ಕೇಳಿಸುವ ಸಂಭಂವವೇ ಇಲ್ಲ. ಕೇಳಿಸಿದರೆ ಹಿಂದಿನ ಮನೆಯವರಿಗೆ ಮಾತ್ರ ಕೇಳಬೇಕು. ಆದರೆ ಊಹೂಂ, ಎಷ್ಟು ಕೂಗಿದರೂ ಏನೂ ಪ್ರಯೋಜನವಾಗಲಿಲ್ಲ. ಈಗ ಗಂಟಲೊತ್ತರಿಸಿ ಬಂದು ಅಳುವ ಸರದಿ ನನ್ನದಾಯಿತು. ಕಿಟಕಿಗೆ ಹಾರಿ ಹತ್ತುವ ಸಾಹಸದಲ್ಲಿ ಬಳೆಗಳು ಒಡೆದು ಗಾಯಗಳಾಗಿತ್ತು; ಕೈ ಕಾಲೆಲ್ಲ ತರಚಿಕೊಂಡಿತ್ತು. ಸಣ್ಣ ಕಿಟಕಿಯಲ್ಲಿ ಮುದುರಿ ಸೊಟ್ಟಗೆ ಕುಳಿತು ಮೈ ಕೈಯೆಲ್ಲ ನೋಯುತ್ತಿತ್ತು. ಯಾವ ಗಳಿಗೆಯೂ ನಾನು ಆಯತಪ್ಪಿ ಬೀಳುವ ಸ್ಥಿತಿಯಲ್ಲಿದ್ದೆ. ಬಿದ್ದರೆ ಶೌಚಗೃಹದಿಂದ ಹೊರಗೆ ಹೋಗುವ ಅವಕಾಶ ತಪ್ಪಿದಂತೇ ಸರಿ. ಗಂಟಲು ಹರಿದರೂ ಸರಿ, ನನ್ನ ಕೂಗು ಯಾರಿಗಾದರೂ ಕೇಳಿಸಿ ಅವರು ಬರುವವರೆಗೂ ಈ ಕಿಟಕಿಯಿಂದ ಇಳಿಯದೆ ಊeಟಠಿ ಊeಟಠಿ ಎಂದು ಕೂಗುತ್ತಲೇ ಇದ್ದೆ. ಅಳು... ಭಯ.. ನಿರಾಸೆ... ಮಗು ನಿಂತು ಸುಸ್ತಾಗಿ ನೆಲದ ಮೇಲೆ ಹೊರಳಾಡಿ ಅಳಲು ಮೊದಲಿಟ್ಟಿತ್ತು. ನನ್ನ ಆರ್ತನಾದ ನಿಲ್ಲಲಿಲ್ಲ. ಹದಿನೈದು ಇಪ್ಪತ್ತು ನಿಮಿಷಗಳ ಅರಚಾಟ ಕೊನೆಗೂ ಯಾರಿಗೋ ಮುಟ್ಟಿತು!</p>
<p>ಗಂಡಸರೊಬ್ಬರ ಕಂಠ ಕೇಳಿಸಿತು- 'ಬಾಗಿಲು ತೆಗೆಯಿರಿ ನಾನು ಸಹಾಯ ಮಾಡಲು ಬಂದಿದ್ದೇನೆ' (ತಮಿಳಿನಲ್ಲಿ ಮಾತಾಡಿದರು)</p>
<p>ಸಧ್ಯ ಬದುಕಿದೆಯಾ ಬಡಜೀವ ಎಂದುಕೊಂಡು 'ನಾನು ಬಾಗಿಲು ತೆಗೆಯಲಾರೆ, ನನ್ನ ಮಗು ನನ್ನನ್ನು ಕೂಡಿ ಹಾಕಿದೆ ನೀವೇ ಅಂಗಳದ ಗೋಡೆ ಹಾರಿ ಒಳಕ್ಕೆ ಬಂದು ಬಾಗಿಲು ತೆಗೆಯಬೇಕು! ಎಂದೆ.</p>
<p>ಹಿಂದಲ ಮನೆಯಿಂದ ವಯಸ್ಸಾದವರೊಬ್ಬರೂ, ಆತನ ಮಗನೂ ಹಿತ್ತಲ ಗೋಡೆ ಹಾರಿ ಅಂಗಳಕ್ಕಿಳಿದು, ಕೋಲುಗಳನ್ನು ಕಿಟಕಿಯಿಂದ ತೂರಿಸಿ ಬಾಗಿಲ ಚಿಲಕ ತೆಗೆದುಕೊಂಡು ಮನೆಯೊಳಕ್ಕೆ ಬಂದರು, ನಾನಿದ್ದ ಶೌಚ ಗೃಹದ ಬಾಗಿಲು ತೆಗೆದರು. ಈ ವೇಳೆಗೆ ನನಗೆ ಹೋದ ಜೀವ ಬಂದ ಹಾಗಾಗಿತ್ತು. ಕಿಟಕಿಯಿಂದ ಇಳಿದು ಹೊರ ಬಂದೆ, ನನ್ನನ್ನು ಉಳಿಸಿದ ಆ ಹಿರಿಯರು ನನ್ನ ಪಾಲಿಗೆ ದೇವರಂತೆ ಕಂಡರು.</p>
<p>ನಾನು ಹೇಳಿದೆ- 'ತುಂಬಾ ಣhಚಿಟಿಞs. ನೀವು ನನ್ನ ಮಗುವಿನ ಜೀವ ಉಳಿಸಿದಿರಿ. ಬೆಳಗಿನವರೆಗೂ ಮಗು ಅತ್ತಿದ್ದರೆ ಅದರ ಗತಿ ಏನು ಆಗುತ್ತಿತ್ತೊ! ನೀವು ಈ ಸಮಯಕ್ಕೆ ದೇವರಂತೆ ಬಂದ್ರಿ. ಮಗು ಕೃಷ್ಣ ನನ್ನ ತೋಳುಗಳೊಳಗೆ ಭದ್ರವಾಗಿ<br />ಸೇರಿಕೊಂಡ. ಬಂದಿದ್ದವರಲ್ಲಿ ಚಿಕ್ಕಾತ ಊeಟಠಿ ಊeಟಠಿ ಎಂದು ನೀವು ಕೂಗಿದ್ದು ಸುಮಾರು ಹೊತ್ತು ಕೇಳಿಸಿತು. ನಾವು ನೀವೆಲ್ಲೊ ನಾಟಕದ ರಿಹರ್ಸಲ್ ಮಾಡ್ತಾ ಇದ್ದೀರಿ ಅಂದ್ಕೊಡ್ವಿ, ಆದರೆ ನೀವು ಅದೇ ಜiಚಿಟogueನೇ ಬಹಳ ಹೊತ್ತು ಹೇಳ್ತಾ ಇದ್ದದ್ದು ಕೇಳಿ ಇದು ನಾಟಕ ಇರಲಾರ್ದು, ಹೇಗಾದರೂ ಆಗಲಿ ನೋಡಿ ಹೋಗೋಣ ಅಂತ ಬಂದ್ವು' ಎನ್ನಬೇಕೆ?</p>
<p>ಅಲ್ಲ ಈ ಮುಕ್ಕಾಲು ಗಂಟೆಯ ಈ ಪಾಟಿ ಪರದಾಟ, ಕಿರಿಚಾಟ ಎಲ್ಲವನ್ನೂ ಲಘುವಾಗಿ ಆತ ನಾಟಕದ ರಿಹರ್ಸಲ್ ಎಂದುಕೊಂಡ್ರಲ್ಲ ಎಂದು ನನಗೆ ತಲೆ ತಿರುಗಿ ಬರುವಂತೆ ಆಯ್ತು. ಹೇಗೋ ಚೇತರಿಸಿಕೊಂಡು ನಗಬೇಕಾಯ್ತು'. ನನ್ನ ಕತೆ ಕೇಳಿ ಸುಧಾ ಬಿದ್ದು ಬಿದ್ದು ನಕ್ಕಳು.</p>
<p>ಈ ಘಟನೆ ಜರುಗಿ ೧೭ ವರ್ಷಗಳು ಕಳೆದಿವೆ. ನಾಟಕದ ತಯಾರಿ ನಡೆಯೋವಾಗ ಒಬ್ಬೊಬ್ಬರಿಗೆ ಒಂದೊಂದು ಬಗೆಯ ಅನುಭವ ಉಂಟಾಗುತ್ತೆ. ಆದರೆ ನನ್ನ ನಿಜ ಜೀವನದ 'ನಾಟಕದ ರಿಹರ್ಸಲ್' ಒಂದು ಮರೆಯಲಾರದ ಅಪೂರ್ವ ಅನುಭವ.</p>
<p><strong><em>-ನೀರಜಾ ಅಚ್ಯುತರಾವ್,</em></strong>(ನೈವೇಲಿ.)</p>
<p>
<strong>ಪಯಣ</strong>
</p>
<p>
<em>ಅಮೆರಿಕಾದಲ್ಲೆ ಹುಟ್ಟಿ ಬೆಳೆದವರಂತೆ 'ವಿಲ್ ಯು ಮ್ಯಾರಿ ಮಿ' ಎಂದಾಗ... ರಾಜಕುಮಾರ ಬಿಳೀ ಕುದುರೆಯ ಮೇಲೆ ಬಂದು.... ನನ್ನ ಎಲ್ಲ ಕನಸುಗಳೂ ನನಸಾದಂತಾದವು. ಕಾಮನ ಬಿಲ್ಲಿನ ಮೇಲೆ ನಡೆದು ಆ ತುದಿಗೆ ತಲುಪುವ ಪಯಣ ಮಾಡಲಾಯಿತು.</em>
</p>
<p>ನ್ಯೂಯಾರ್ಕಿನಿಂದ ಬಂದ ಈ "ಗುಡ್ ಕುಕಿಂಗ್""ತರುಣ ವೈದ್ಯನನ್ನು ನಾನು ಮೊಟ್ಟ ಮೊದಲು ಬೆಂಗಳೂರಿನಲ್ಲಿ ನೆಂಟರೊಬ್ಬರ ಮನೆಯಲ್ಲಿ ಭೇಟಿಯಾದಾಗ, 'ಮೈಸೂರಿಗೆ ನಿಮ್ಮ ಮನೆಗೆ ಬರಬೇಕೆಂದಿದ್ದೇನೆ'- ಎಂದರು ಆತ. ನ್ಯೂಯಾರ್ಕಿನ ವಿಶ್ವವಿದ್ಯಾಲಯವೊಂದರಲ್ಲಿ ನಾಲ್ಕನೇ ವರುಷ "ಜನರಲ್ ಸರ್ಜರಿ" ಮಾಡುತ್ತಿದ್ದ ಈ ಅವಿವಾಹಿತ ತರುಣ ನನ್ನನ್ನು ಮೈಸೂರಿನಲ್ಲಿ ಬಂದು ನೋಡುತ್ತೇನೆ ಎಂದಾಗ ಯಾಕೆ ಎನ್ನುವಷ್ಟು ಮೂರ್ಖಳು ನಾನಲ್ಲ. ಆದರೆ ಮನಸ್ಸಿನಲ್ಲಿಯೇ ನಾನಂದುಕೋಂಡೆ; ಚೆನ್ನಗಿದ್ದಾರೆ, ಸರ್ಜನ್ ಬೇರೆ, ಅವರುಗಳು ಗೊಂಬೆಗಳ ಹಾಗೆ ಹುಡುಗಿಯರನ್ನು ಹುಡುಕುತ್ತಾರಲ್ಲ?! ಎಷ್ಟು ಚೆನ್ನಾಗಿರುತ್ತಾರೆ ಆ ತರುಣಿಯರು! ಇವರುಗಳಿಗೆ ಬುದ್ಧಿ ಇಲ್ಲ.</p>
<p><em>ಅಮೆರಿಕನ್ನಡದ ಕತೆಗಳು/೯೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೯೧</em><br />ಒಂದೆರಡು ದಿನಗಳಲ್ಲಿಯೇ ಆತ ಮೈಸೂರಿಗೆ ಬಂದು ನಮ್ಮ ಮನೆಯವರನ್ನೆಲ್ಲಾ ಭೇಟಿಯಾಗಿ ಅವರ ಒಪ್ಪಿಗೆ ಪಡೆದು ಅಮೆರಿಕದಲ್ಲಿಯೇ ಹುಟ್ಟಿ ಬೆಳೆದವರಂತೆ "ವಿಲ್ ಯೂ ಮ್ಯಾರಿ ಮಿ?" ಎಂದಾಗ ಬಹಳ ನಾಟಕ ಆಡುತ್ತಿದ್ದಾರೆ ಅನ್ನಿಸಿತು. ಈ ಬೂಟಾಟಿಕೆ ನನಗೂ ಇಷ್ಟವೇ ಆಯಿತು.</p>
<p>ಅಲ್ಲಿಂದ ಮೂರು ವಾರಗಳಲ್ಲಿ ನಮ್ಮ ನಿಶ್ಚಿತಾರ್ಥ, ಮದುವೆ ಆಗಿ ಅಲ್ಲಿಂದ ಒಂದು ವಾರದಲ್ಲಿ ನನ್ನ ಸರ್ಜನ್ ಅಮೆರಿಕಾಕ್ಕೆ ಹಿಂದಿರುಗಿದರು. 'ರಾಜಕುಮಾರ ಬಿಳಿಕುದುರೆಯ ಮೇಲೆ ಬಂದು .....' ಎಂದ ಹಾಗೆ ನನ್ನ ಜೀವನದ ಎಲ್ಲ ಕನಸುಗಳೂ ನನಸಾದ ಹಾಗೆ ಕಂಡಿತು. ಶ್ರೀಮಂತ ಸುಂದರ ಸರ್ಜನ್ ಇನ್ನೇನು ಬೇಕು ಜೀವನದಲ್ಲಿ? ಕಾಮನಬಿಲ್ಲಿನ ಮೇಲೆ ನಡೆದು ಆ ತುದಿಗೆ ತಲುಪಿದ ಹಾಗೆ.</p>
<p>ಐದು ತಿಂಗಳು "ವಿಸಾ" ಸಿಗುವವರೆಗೆ ಬೆಂಗಳೂರಿನಿಂದ ಬೊಂಬಾಯಿಗೆ ಯಾವ ಸೀರೆ ಉಡಲಿ; ಅಲ್ಲಿಂದ ನ್ಯೂಯಾರ್ಕಿಗೆ ಯಾವ ಸೀರೆ ಉಡಲಿ, ಇಲ್ಲ; ಬೇರೆ ತರಹದ ಉಡುಗೆ ಏನಾದರೂ ಕೊಂಡುಕೊಳ್ಳುವುದೆ? ಯಾವ ಒಡವೆ ಯಾವ ಸೀರೆಗೆ ಹೊಂದಿಕೆ ಆಗಬಹುದು ಎಂದು ಲೆಕ್ಕ ಹಾಕಿಕೊಂಡು ಅಂಗಡಿಯಿಂದ ಅಂಗಡಿಗೆ ಸುತ್ತು ಹೊಡೆಯುವುದರಲ್ಲೇ ನಾಲ್ಕು-ಐದು ತಿಂಗಳುಗಳು ಕಳೆದುಹೋದುವು. ಅಂತೂ ಕೊನೆಗೆ ಆ ದಿನ ಬಂತು. ಬೆಂಗಳೂರಿನಲ್ಲಿ ವಿಮಾನ ಹತ್ತಿ, ಬೊಂಬಾಯಿಯಲ್ಲಿ ಇನ್ನೊಂದು ವಿಮಾನ ಹತ್ತಿ ಅಂತೂ ನ್ಯೂಯಾರ್ಕ್ ತಲುಪಿದ್ದಾಯಿತು. ನನ್ನ ಅತಿ ಸುಂದರವಾದ ಜರಿ ಬುಟ್ಟಾ ಇರುವ ಶಿಫಾನ್ ಜಾರ್ಜೆಟ್ ಸೀರೆ ನಲುಗಿ ತೀರ ಅವಲಕ್ಷಣವಾಗಿ ಕಾಣಿಸುತ್ತಿತ್ತು. ಕೂದಲು ಕೆದರಿತ್ತು. ಅರ್ಧ ಪಾಲು ಒಡವೆಗಳನ್ನೆಲ್ಲಾ ಹೇರಿಕೊಂಡು ಬಂದಿದ್ದು ಕೆನಡಿ ವಿಮಾನ ನಿಲ್ದಾಣದಲ್ಲಿ ನೀಟಾಗಿ ಕಾಣಿಸುತ್ತಿದ್ದ ಜನರ ಮಧ್ಯೆ ನಾನು ಕೆದರಿದ ಕೂದಲು, ನಲುಗಿದ ಸೀರೆ, ಹೇರಿಕೊಂಡ ಒಡವೆಗಳ ಒಳಗೆ ಜಿಪ್ಸಿಗಳ ತರಹ ಕಾಣಿಸುತ್ತಿದ್ದೇನೋ ಎಂದು ಮನಸ್ಸಿಗೆ ಮುಜುಗರವಾಯಿತು.</p>
<p>ಇಮ್ಮಿಗ್ರೇಶನಲ್ಲಿ ಕೆಲಸಮಾಡುವಾಕೆಯಂತೂ "ಏರ್ ಇಂಡಿಯಾ"ದ ಜನರನ್ನು ಜಿಪ್ಸಿಗಳಂತೆಯೇ ನಡೆಸಿಕೊಂಡಳು. ನಾವು ಮುಂದೆ ಹೋದಾಗಲೆಲ್ಲ "ಸಿಟ್ ಡ್ಯಾವನ್" ಎಂದು, ಎರಡು ಘಂಟೆ ಕಾಯಿಸಿ ಕೊನೆಗೆ ವಯಸ್ಸಾದ ಹೆಂಗಸೊಬ್ಬಳು ಅವಳ ಬದಲಿಗೆ ಬಂದ ಮೇಲೆ ನನ್ನ "ಇಮ್ಮಿಗ್ರೇಶನ್" ಕಾರ್ಯ ಮುಗಿದು ಹೊರಗೆ ಬಂದಾಗ ಒಂದು ಬಾರಿ ಮನೆ ತಲುಪಿದರೆ ಸಾಕು ಎನ್ನಿಸಿತ್ತು. ನಮ್ಮವರು ಎರಡು - ಮೂರು ಘಂಟೆ ಮೊದಲೆ ಬಂದಿದ್ದರಂತೆ- ಕಾದು ಕಾದು ಸುಸ್ತಾಗಿದ್ದರು. ಅಂತೂ ಕೊನೆಗೂ "ಅಪಾರ್ಟ್‍ಮೆಂಟ್" ಸೇರಿದ್ದಾಯಿತು.</p>
<p>ಅಮೆರಿಕಾಕ್ಕೆ ನಾನು ಹೋಗುತ್ತಿದ್ದೇನೆ ಎಂದಾಗ ನೆಂಟರ, ನೆರೆಹೊರೆಯವರ, ಗೆಳತಿಯರ ಕಣ್ಣಲ್ಲಿ ನಾನು ಕೆಲವು ದಿನಗಳ ಮಟ್ಟಿಗೆ ಹೀರೋಯಿನ್ ಆಗಿದ್ದೆ.<br />ಎಷ್ಟೊಂದು ಕನಸುಗಳು. ಕೆನಡಿ ವಿಮಾನ ನಿಲ್ದಾಣ ಮುಟ್ಟಿದಾಗ ಕನಸಿನ ಮೊದಲ ಅಂಕ ಮುಗಿಯುತು. ಕಂದು ಬಣ್ಣದ ಅವ್ಯವಸ್ಥವಾಗಿ ಕಾಣುವ ಜನರಿಗೆ ಸಿಗುವ ಸ್ವಾಗತ ಹಾರ್ದಿಕವಾಗಿರುವುದಿಲ್ಲ ಎಂಬ ಕಹಿಸತ್ಯವನ್ನು ಒಪ್ಪಿಕೊಳ್ಳಲಾರದೆ ಹೆಣಗಾಡುತ್ತಿದ್ದ ಹಾಗೆಯೇ ಜೀವನದಲ್ಲಿ ಹೊಸದೊಂದು ಪಯಣ ಮೊದಲಾಗಲಿದೆ ಎಂದು ನನಗೆ ಅರಿವಾಗಲಿಲ್ಲ.</p>
<p>ನನ್ನ ಸರ್ಜನ್‍ನ 'ಅಪಾರ್ಟ್‍ಮೆಂಟ್' ತುಂಬಾ ಅಚ್ಚುಕಟ್ಟಾಗಿದ್ದಿರಬಹುದು ಎಂದು ನಾನೇನೂ ಅಂದುಕೊಂಡಿರಲಿಲ್ಲ. ನನ್ನ ಅಪಾರ್ಟ್‍ಮೆಂಟ್‍ನಲ್ಲಿ ವೈದ್ಯಕೀಯ ಮಾಸಿಕಗಳು ಬಿಟ್ಟರೆ ಹೆಚ್ಚಿಗೆ ಇನ್ನೇನೂ ಇರಲಿಲ್ಲ. ದೇವರ ದಯೆಯಿಂದ ಅಪಾರ್ಟ್‍ಮೆಂಟ್ ಒಳ್ಳೇ ಮರ್ಯಾದಸ್ಥ ನೆರೆಹೊರೆಯಲ್ಲಿತ್ತು. ಬಾಗಿಲು ಹಾಕಿಕೊಂಡು ಒಳಗೆ ಕುಳಿತುಕೊಂಡು ವೈದ್ಯಕೀಯ ಪರೀಕ್ಷೆಗಳಿಗೆ ತೈಯಾರಿ ನಡೆಸುತ್ತಿದ್ದ ಆ ದಿನಗಳಲ್ಲಿ ಜೀವನ ಒಂದು ತರಹದ ಬಂಧನವಾಗಿತ್ತು. ನೆರೆಹೊರೆ ಗೊತ್ತಿಲ್ಲ; ಮನೆಯಿಂದ ದೊರ ಹೋಗಲು ಧೈರ್ಯವಿಲ್ಲ, ಅಡಿಗೆ ಸಾಮಗ್ರಿ ತರುವವರಿಂದ ಹಿಡಿದು ಏನೊಂದು ಕೆಲಸ ಮಾಡುವಾಗಲೂ ಎಲ್ಲಿ ಏನು ತಪ್ಪು ಮಾಡುತ್ತೇನೋ ಎಂಬ ಭಯ. ನನ್ನನ್ನು, ನನ್ನ ಜನ, ನನ್ನ ದೇಶವನ್ನು ಅಮೆರಿಕಾಕ್ಕೆ, ಅಮೆರಿಕಾದ ಜನರಿಗೆ ಹೋಲಿಸಿದಾಗೆಲ್ಲಾ- ನನ್ನ ಜನ, ನನ್ನ ದೇಶ ಎಲ್ಲ ಕೀಳಾಗಿ ಕಾಣಿಸತೊಡಗಿತು. ಜನ ಯಾವ ತರಹದ ಬಟ್ಟೆ ಹಾಕಿದ್ದಾರೋ, ಕೂದಲು ಯಾವ ತರಹ ಬಾಚಿದ್ದಾರೋ ಎಂದು ನೋಡಿ ಅದನ್ನು ಅನುಕರಿಸುವುದೇ ಮೊದಲ ದಿನಗಳಲ್ಲಿ ನಾನು ಮಾಡಿದ ಕೆಲಸ. ನನ್ನ ವೈದ್ಯಕೀಯ ಜೀವನದಲ್ಲಿ ಬದಲಾವಣೆಗಳಾಗುತ್ತಿದ್ದಂತೆಯೆ ಮನಸ್ಸಿನಲ್ಲಿ ಸಮುದ್ರಮಂಥನ ನಡೆದಿತ್ತು. ನಾನು ಯಾರು? ಎಲ್ಲಿದ್ದೇನೆ ಎಂದು ನನ್ನನ್ನು ನಾನೇ ನೂರು ಬಾರಿ ಕೇಳಿಕೊಳ್ಳುತಿದ್ದೆ. ಈಜು ಉಡುಗೆ ಧರಿಸಿ ಸಮುದ್ರತೀರದಲ್ಲಿ ಕುಳಿತರೂ, ಡಿಸ್ಕೋದಲ್ಲಿ ಡ್ಯಾನ್ಸ್ ಮಾಡಿದರೂ ಅಮೆರಿಕನ್ನರು ಕೇಳುವುದು ಒಂದೇ ಪ್ರಶ್ನೆ- "Wheಡಿe ಚಿಡಿe ಥಿou ಜಿಡಿom?" 'ನಾನು ಭಾರತೀಯಳು'! ಹೌದು, ಭಾರತದ ಬಗ್ಗೆ ನನಗೆ ಏನು ಗೊತ್ತಿದೆ? ಭಾರತವನ್ನು ನಾನು ಈ ದೇಶದಲ್ಲಿ ಯಾವರೀತಿಯಲ್ಲಿ ಪ್ರತಿನಿಧಿಸುತ್ತಿದ್ದೇನೆ? ನನ್ನ ನಡವಳಿಕೆ ನನ್ನ ದೇಶಕ್ಕೆ ಗೌರವ ತರುವಂತಹದ್ದೇ? ಎಂಬ ಪ್ರಶ್ನೆ ನನ್ನ ಕಣ್ಣಮುಂದೆ ಹಲವಾರು ಬರತೊಡಗಿತು.</p>
<p>ಅಂತಾರಾಷ್ಟ್ರೀಯ ಮಟ್ಟದಲ್ಲಿ ನನ್ನ ತಾಯಿನಾಡಿಗೆ ಯಾವ ತರಹದ ಪದವಿ ಗೌರವಗಳು ಇಲ್ಲ. ನನ್ನ ಬಡ ತಾಯನಾಡಿಗೆ ಯಾವ ರಾಜಕೀಯ ಬಲವೂ ಇಲ್ಲ, ನನ್ನ ದೇಶ ಬಡ ದೇಶ. ಅಲ್ಲಿ ಅತುಲವಾಗಿ ಸಿಗುವ ಸಾಮಗ್ರಿ, ಜನ ಸಾಮಗ್ರಿ ಒಂದೇ. ಕೋಟಿ ಕೋಟಿ ಜನ, ಅಷ್ಟೆ ಪ್ರಮಾಣದ ಕೊಳಚೆ ಕಸ. ಇದನ್ನು ಅರಿತಿರುವ ಪಾಶ್ಚಿಮಾತ್ಯ ಸಮಾಜ ನಮ್ಮನ್ನು ನೋಡುವಾಗ ಅವರ ಮನಸ್ಸಿನ ಕಣ್ಣಿನಲ್ಲಿ ಬಹುಶಃ<br /><em>ಅಮೆರಿಕನ್ನಡದ ಕತೆಗಳು/೯೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೯೩</em><br />ಹಸಿದ ಹೊಟ್ಟೆಯ ಅರ್ಧ ನಗ್ನ ಮಕ್ಕಳು ಕಾಣಿಸುತ್ತಿರಬಹುದು. ಆದರೆ ಭಾರತ ದೇಶದ ಬಡತನದ ಆಚೆ, ಕಣ್ಣಿಗೆ ಕಾಣದ ಕೈಯಿಂದ ಮುಟ್ಟಲಾಗದ ಘನತೆ ಏನೋ ಇದೆ ಎಂದು ಪಾಶ್ಚಿಮಾತ್ಯರಿಗೆ ಅರಿವಿದೆ. ಅದೇನೆಂದು ಅವರಿಗೆ ಅರ್ಥವಾಗಿಲ್ಲ, ಅದೇನೆಂದು ನನಗೂ ಅರ್ಥವಾಗುವುದಿಲ್ಲ, ಆದರೆ ಅದಿರುವುದು ಮಾತ್ರ ಸತ್ಯ. ನಾನು ಯಾವ ತರಹದ ವೇಷ ಭೂಷಣ ಧರಿಸಿದರೂ, ಯಾವ ನುಡಿ ಆಡಿದರೂ ನಾನು ಅತೀವ ಬಡತನದ ಬೇಗೆಯಿಂದ ಮೇಲೇಳಲಾಗದೆ ತೊಳಲಾಡುತ್ತಿರುವ ದೇಶದಿಂದ ವಲಸೆ ಬಂದವಳು. ಈ ಬಡದೇಶ ಸಾವಿರಾರು ವರುಷಗಳ ಹಿಂದೆ ಹಲವಾರು ಜ್ಞಾನಿಗಳಿಗೂ ಅಪೂರ್ವವಾದ ಒಂದು ಸಂಸ್ಕೃತಿಗೂ ಜನ್ಮವಿತ್ತಿತ್ತು. ಅದರ ನೆರಳಿನಲ್ಲಿ ಭಾರತೀಯರು ಇಂದೂ ಶಾಂತವಾಗಿ ಬದುಕಿದ್ದಾರೆ. ಅಲ್ಲಿಂದ ಮುಂದೆ ಭಾರತೀಯರ ಜ್ಞಾನದಾಹ ಇಂಗಿ ಹೋಯಿತೇನೋ? ಅಲ್ಲಿಂದ ಮುಂದೆ ಭಾರತೀಯರು ಹೆಚ್ಚೇನೂ ಸಾಧಿಸಲಿಲ್ಲ. ಆದರೆ ಆ ಉದಾತ್ತ ಸಂಸ್ಕೃತಿಯ ಬೆನ್ನೆಲುಬು ಇಲ್ಲದೇ ಇದ್ದಲ್ಲಿ ನಾನು ನೀರಿಗೆ ಬಿದ್ದ ಉಪ್ಪಿನ ಗಡ್ಡೆಯಂತೆ ಕರಗಿ ಇಲ್ಲವಾಗುತ್ತೇನೆ ಎಂಬ ಅರಿವು ನನಗಾಯಿತು. ನಾನು ಭಾರತೀಯಳು ಎಂಬ ಅರಿವಿನ ಜತೆಗೆ ನನ್ನ ಗುರಿ ಏನು? ಅದನ್ನು ಸಾಧಿಸಲು ಏನು ಮಾಡಬೇಕು? ಎಂಬ ಪ್ರಶ್ನೆ ನನ್ನನ್ನು ಕಾಡತೊಡಗಿದೆ. ಅಹಂ ಅನ್ನು ತಗ್ಗಿಸಿ ಜನರಿಗೆ ಹೊಂದಿಕೊಂಡು, ಕಷ್ಟಪಟ್ಟು ಕೆಲಸಮಾಡಿ, ಗುರಿಯ ಕಡೆಗೆ ಸಾಗಬೇಕು. ಗುರಿ ಯಾವುದಾದರೇನು? ಬೆಳೆದು ಬಂದ ಸಂಸ್ಕೃತಿ, ಬದುಕು ಸಾಗಲಿರುವ ಸಂಸ್ಕೃತಿ ಎರಡೂ ಉದಾತ್ತವೇ. ಅವೆರಡರಿಂದಲೂ ಉದಾತ್ತ ಧ್ಯೇಯಗಳನ್ನು ನಮ್ಮ ಬಾಳಿಗೆ ಅಳವಡಿಸಿಕೊಂಡು, ಒಂದು ಉದಾತ್ತ ಸಮಾಜವನ್ನು ರಚಿಸಬೇಕಾದ ಅವಶ್ಯಕತೆ ಇದೆ ಎನ್ನುವ ಇನ್ನೊಂದು ವಿಚಾರವೂ ನನಗೆ ಅರಿವಾಗತೊಡಗಿತ್ತು. ನನ್ನ ದೇಶ ಇರುವುದೂ ಒಂದು ಸತ್ಯ; ಈ ಸಂಸ್ಕೃತಿಯೂ ಒಂದು ಸತ್ಯ. ಇದರ ಮಧ್ಯೆ ನಮ್ಮವರೂ ಪಾಶ್ಚಿಮಾತ್ಯರೂ ನಮ್ಮನ್ನು ಗೌರವಿಸುವಂತಹ ಸಮತೂಕವನ್ನು ಸಾಧಿಸಬೇಕು ಎಂಬುದೂ ಸತ್ಯ.</p>
<p>ನೂರಿನ್ನೂರು ವರ್ಷಗಳ ಹಿಂದೆ ಆಫ್ರಿಕಾಕ್ಕೆ, ಕೆರಿಬ್ಬಿಯನ್ ದೇಶಗಳಿಗೆ, ಶಾಂತಸಾಗರದ ದ್ವೀಪಗಳಿಗೆ ವಲಸೆ ಹೋದ ಭಾರತೀಯರು ತಮ್ಮನ್ನು ತಾವು ಭಾರತೀಯರು ಎಂದು ಹೇಳಿಕೊಳ್ಳುವಂತಾಗಲಿ. ನಮ್ಮ ಸ್ವಾರ್ಥ ದುರಾಶೆಗಳನ್ನು ಬದಿಗಿಟ್ಟು ಮುಂದಿನ ಜನಾಂಗಕ್ಕೆ ಭದ್ರವಾದ ಬುನಾದಿಯನ್ನು ಹಾಕುವುದು ನಾವು ಮೊದಲಾಗಿ ಪಡೆಯಬೇಕಾದ ಯಶಸ್ಸು. ಹಾದಿ ಕಲ್ಲು-ಮುಳ್ಳಿನದು. ಆದರೆ 'ಬಂದದ್ದೆಲ್ಲಾ ಬರಲಿ ದೇವರ ದಯೆಯೊಂದಿರಲಿ' ಎಂಬಂತೆ ದೇವರು ನಮ್ಮನ್ನು ನಮ್ಮ ಸ್ವಾರ್ಥ ದುರಾಶೆ ಅಲ್ಪತನಗಳಿಂದ ರಕ್ಷಿಸಲಿ. ಪಯಣ ಇದೇ ತಾನೆ ಮೊದಲಾಗಿದೆ.</p>
<p><strong><em>_ಡಾ| ಮಧು ಜಯರಾಮ್</em></strong>(ಹಾವರ್ಡ್‍ಬೀಚ್, ನ್ಯೂಯಾರ್ಕ್)</p>
<p>
<strong>ದಂತ ಕಥೆ</strong>
</p>
<p>
<em>ಕೃತಕ ದಂತಗಳಿಂದ ಅನುಕೂಲವೇನೋ ಎಲ್ಲರಿಗೂ ಕೂಡಲೇ ತಿಳಿಯುವಷ್ಟು</em>
</p>
<p>
<em>ಸ್ಪಷ್ಟವಾಗಿದೆ. ಅನಾನುಕೂಲಗಳಿಲ್ಲವೇ? ಕೃತಕ ದಂತವನ್ನು ಅಳವಡಿಸಿಕೊಂಡವರ ಅನುಭವಗಳು ಒಬ್ಬೊಬ್ಬರದು ಒಂದೊಂದು ರೀತಿ ಸ್ವಾರಸ್ಯಪೂರ್ಣವಾದುದು.</em>
</p>
<p>ಭಾನುವಾರ ಬೆಳಿಗ್ಗೆ ಎಂಟು ಗಂಟೆಯ ಸಮಯ.</p>
<p>ಅದೇ ತಾನೇ ಎದ್ದು ಹಲ್ಲುಜ್ಜಿ, ಬಿಸಿ ಕಾಫಿ ಕುಡಿದು, ಪೇಪರ್ ಓದುತ್ತಾ ಕುಳಿತಿದ್ದೆ.</p>
<p>"ಟಕ್...ಟಕ್......ಟಕ್...ಟಕ್" - ಬಾಗಿಲು ತಟ್ಟಿದ ಶಬ್ದ.</p>
<p>"ಯಾರು ಬಂದಿದಾರೋ ಸ್ವಲ್ಪ ನೋಡೇ" ಎಂದು ಕುಳಿತಲ್ಲಿಂದಲೇ ಕೂಗಿದೆ. ಪೇಪರಿನಿಂದ ಮುಖವನ್ನು ಎತ್ತದೇ. ನನ್ನವಳು ಉತ್ತರ ಕೊಡಲಿಲ್ಲ. ಬಂದವರು ಯಾರೆಂದು ನೋಡಲೂ ಇಲ್ಲ. ನಾನೇ ಎದ್ದು ಹೋಗಿ ಬಾಗಿಲು ತೆರೆದೆ.</p>
<p>"ನಮಸ್ಕಾರ ಸಾರ್"</p>
<p>ಎಂದು ಹಲ್ಲು ಕಿರಿದ ವ್ಯಕ್ತಿಯನ್ನು ತಲೆಯಿಂದ ಕಾಲಿನವರೆಗೆ ದಿಟ್ಟಿಸಿ ನೋಡಿದೆ. ಊಹೂಂ ಗುರುತು ಸಿಗಲಿಲ್ಲ.</p>
<p>"ಯಾರೂಂತ ಗೊತ್ತಾಗಲಿಲ್ವೇ ಸಾರ್? ನಾನು ಕಿಟ್ಟಿ" ಎಂದಾಗ.</p>
<p>"ಓಹೋ... ಕಿಟ್ಟಿಯೇ? ಬಾಪ್ಪಾ...ಬಾ.. ತಕ್ಷಣ ಗುರುತು ಸಿಗಲಿಲ್ಲ" ಎಂದೆ.</p>
<p>ಕಿಟ್ಟಿ ಒಳಗೆ ಬಂದು ಕುರ್ಚಿಯ ಮೇಲೆ ಕುಳಿತ.</p>
<p>'ಇವನಲ್ಲಿ ಏನೋ ಬದಲಾವಣೆಯಾಗಿದೆ. ಮೊದಲಿನ ಹಾಗಿಲ್ಲ ಇವನು' ಎನಿಸಿತು. ಅವನ ತಂದೆ ತಾಯಿಗಳ ಯೋಗಕ್ಷೇಮವನ್ನು ವಿಚಾರಿಸುತ್ತಾ ಹಾಗೆಯೇ ಕಿಟ್ಟಿಯನ್ನ್ನು ಸೂಕ್ಷ್ಮವಾಗಿ ಗಮನಿಸಿದೆ.</p>
<p>ಹ್ಞಾಂ ! ಇದ್ದಕ್ಕಿದ್ದಂತೆ ಹೊಳೆಯಿತು ವ್ಯತ್ಯಾಸ ಏನೆಂಬುದು!</p>
<p>ಕಿಟ್ಟಿ ನನ್ನ ಪರಿಚಿತರೊಬ್ಬರ ಮಗ. ಈಗ ನಾಲ್ಕೈದು ವರ್ಷಗಳಿಂದ ಅವನನ್ನು ಬಲ್ಲೆ. ಅವನನ್ನು ಮೊದಲ ಬಾರಿಗೆ ಮುಖ್ಯವಾಗಿ ನಾನು ಗುರುತಿಸಿದ್ದು ಅವನ ತುಟಿ ಮೀರಿದ ಹಲ್ಲುಗಳಿಂದ! ಅಂದಿನಿಂದ ಕಿಟ್ಟಿ ಎಂದ ಕೂಡಲೇ ನೆನಪಿಗೆ ಬರುತ್ತಿದ್ದುದು ಅವನ ಹಲ್ಲುಗಳು. ತುಟಿಗಳನ್ನು ಒಂದಕ್ಕೊಂದು ಕೂಡಿಸಲೂ ಸಹ ಸಾಧ್ಯವಾಗದಂತೆ ಬಾಯನ್ನು ಯಾವಾಗಲೂ ತೆರೆದೇ ಇಟ್ಟಿರುತ್ತಿದ್ದ ಅವನ ಉಬ್ಬು ಹಲ್ಲುಗಳು ಈಗ ಮಾಯವಾಗಿ, ಮುತ್ತಿನಂತಹ ದಂತಪಂಕ್ತಿ ತುಟಿಗಳ ಒಳಗೆ ಗಂಭೀರವಾಗಿ ಕುಳಿತಿದೆ! ಮೊದಲಿನ ಕಿಟ್ಟಿಯೇ ಅಲ್ಲ ಎನ್ನುವಷ್ಟು ಅವನನ್ನು ಬದಲಾಯಿಸಿಬಿಟ್ಟಿದೆ!</p>
<p>"ಹತ್ತನೇ ತಾರೀಖು 'ಭವಾನಿ ಕಲ್ಯಾಣ ಮಂದಿರ'ದಲ್ಲಿ ನನ್ನ ಮದುವೆ ಸಾರ್.<br /><em>ಅಮೆರಿಕನ್ನಡದ ಕತೆಗಳು/೯೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೯೫</em><br />ಖಂಡಿತಾ ಬರಬೇಕು" ಎಂದು ಲಗ್ನ ಪತ್ರಿಕೆಯನ್ನು ಕೊಟ್ಟ ಕಿಟ್ಟಿ.</p>
<p>ಅವನ ಉಬ್ಬು ಹಲ್ಲುಗಳು ಅವನಲ್ಲಿ ಕೀಳರಿಮೆಯ ಭಾವನೆಯನ್ನು ಮೂಡಿಸಿದ್ದವು. ಯಾವಾಗಲೂ ಬಾಯಿಗೆ ಅಡ್ಡಲಾಗಿ ಕೈಯಿಟ್ಟುಕೊಂಡೇ ಮಾತನ್ನಾಡುತ್ತಿದ್ದ ಕಿಟ್ಟಿ. ಈಗ ಕೈ ಇಟ್ಟುಕೊಳ್ಳದೇ ನಿರರ್ಗಳವಾಗಿ ಹರಟುವಂತಾಗಿದ್ದಾನೆ.!</p>
<p>ದೇವರು ಕಿಟ್ಟಿಗೆ ಮುತ್ತಿನಂತಹ ದಂತಪಂಕ್ತಿಯ 'ವರ'ವನ್ನು ಕರುಣಿಸದೇ ಹೋದರೂ, ಇಂದಿನ ವೈದ್ಯರು ಅದನ್ನು ಕರುಣಿಸಿದ್ದಾರೆ. ಆಶ್ಚರ್ಯದ ಕಾಲ! ಎಂದುಕೊಂಡೆ.</p>
<p>"ನಾನು ಬರ್ತೀನಿ ಸಾರ್. ಖಂಡಿತಾ ಬರಬೇಕು ಮದುವೆಗೆ" ಎಂದು ಹೇಳಿ ಕಿಟ್ಟಿ ಹೊರಟು ಹೋದ ಮೇಲೂ ನನ್ನ ಮನಸ್ಸು ಈಗಿನ ಕಾಲದ ಕೃತಕ ದಂತಪಂಕ್ತಿಯನ್ನೇ ಕುರಿತು ಆಲೋಚಿಸುತ್ತಿತ್ತು.</p>
<p>ಈಗಿನ ಕಾಲದಲ್ಲಿ ಬೊಚ್ಚು ಬಾಯಿಯ ಮುದುಕರು ಒಬ್ಬರನ್ನೂ ಕಾಣೆ! ಬಾಯಲ್ಲಿ ಹಲ್ಲಿಲ್ಲದೇ, ಕುಟ್ಟಾಣಿಯಲ್ಲಿ ಎಲೆ ಅಡಿಕೆಯನ್ನು ಹಾಕಿ, ನಯವಾಗಿ ಜಜ್ಜಿ ಬಾಯಿಗೆ ಹಾಕಿಕೊಳ್ಳುತ್ತಿದ್ದ ಮುದುಕರೆಲ್ಲಿ ಈಗ? ಇಂದಿನ ಮುದುಕರು ಬಾಯಿ ತೆರೆದರೆ, ಅವರ ಮುತ್ತಿನಂತಹ ದಂತಪಂಕ್ತಿಯನ್ನು ನೋಡಿ, ನವಯುವಕರು ಬಾಯಿ ಮುಚ್ಚಿಕೊಳ್ಳುವ ಹಾಗಾಗಿದೆ! ಮುದುಕರು ಚಕ್ಕುಲಿಯನ್ನು ಸಲೀಸಾಗಿ ಅಗಿಯಬಲ್ಲವರಾಗಿದ್ದಾರೆ!</p>
<p>ಪೇಪರಿನಲ್ಲಿ ರಾಜಕೀಯದ ವಿಚಾರಗಳನ್ನು ಓದುತ್ತಾ ಕುಳಿತಿದ್ದ ನನಗೆ, ಈಗ ಅದರಲ್ಲಿ ಆಸಕ್ತಿಯೇ ಇಲ್ಲವಾಗಿ, ಪೇಪರನ್ನು ಬದಿಗಿಟ್ಟು, ಕೃತಕ ದಂತಗಳ ಬಗ್ಗೆ ಆಲೋಚಿಸಲು ತೊಡಗಿದೆ.</p>
<p>ಕೃತಕ ದಂತಗಳಿಂದ ಅನುಕೂಲವೇನೋ ಎಲ್ಲರಿಗೂ ಕೂಡಲೇ ತಿಳಿಯುವಷ್ಟು ಸ್ಪಷ್ಟವಾಗಿದೆ. ಅದರಿಂದ ಅನಾನುಕೂಲಗಳಿಲ್ಲವೇ?</p>
<p>ಕೃತಕ ದಂತವನ್ನು ಅಳವಡಿಸಿಕೊಂಡವರ ಅನುಭವಗಳು ಒಬ್ಬೊಬ್ಬರದು ಒಂದೊಂದು ರೀತಿಯದು! ಸ್ವಾರಸ್ಯ ಪೂರ್ಣವಾದುದು.</p>
<p>ಜಯನಗರದ ರಾಯರ ಮಠದಲ್ಲಿ ರಾಘವೇಂದ್ರ ಸ್ವಾಮಿಗಳ ಆರಾಧನಾ ಮಹೋತ್ಸವ. ಎರಡು ದಿನಗಳಿಂದ ಉತ್ಸವ ಭರ್ಜರಿಯಾಗಿ ನಡೆದು, ಮೂರನೆಯ ದಿನಕ್ಕೆ ಕಾಲಿಟ್ಟಿತ್ತು.</p>
<p>ಹೊರಗಡೆ ಭವ್ಯವಾದ ಹಸಿರುವಾಣಿ ಚಪ್ಪರ. ಓಲಗದ ಮಂಗಳ ಧ್ವನಿ. ನೂರಾರು ಜನ ಭಕ್ತಾದಿಗಳು ನೆರೆದಿದ್ದರು.</p>
<p>ನೈವೇದ್ಯದ ಸಮಯ. ರಸಾಯನ, ಕೋಸಂಬರಿ ಮೊದಲ್ಗೊಂಡು ನಾಲ್ಕೈದು<br />ವಿಧಗಳು ನಿವೇದನಕ್ಕೆ ಸಿದ್ಧವಾಗಿದ್ದವು. ರಾಯರ ಮಠದ ಕಾರ್ಯದರ್ಶಿ ಹಯಗ್ರೀವಾಚಾರ್ರ ಓಡಾಟ ಹೆಚ್ಚಾಗಿದೆ. ಕಚ್ಚೆಯನ್ನು ಮೇಲಕ್ಕೆ ಎತ್ತಿ ಕಟ್ಟಿ, ಆಚಾರ್ರು ಭರದಿಂದ ಓಡಾಡುತ್ತಿದ್ದರು.</p>
<p>ರಾಯರಿಗೆ ನೈವೇದ್ಯವಿಡುವ ಸಮಯದಲ್ಲಿ, ಇತರ ಆಚಾರ್ರೊಂದಿಗೆ ಹಯಗ್ರೀವಾಚಾರ್ರೂ ಮಂತ್ರ ಹೇಳಲು ಭಕ್ತಿಯಿಂದ ಕೈಮುಗಿದು ನಿಂತರು.</p>
<p>ಆಚಾರ್ರ ಎದುರಿಗೆ ದೊಡ್ಡ ಗಂಗಾಳದಲ್ಲಿ ರಸಾಯನವಿತ್ತು. ಆಚಾರ್ರು ರಾಯರಲ್ಲಿ ಮನಸ್ಸನ್ನು ಕಷ್ಟಪಟ್ಟು ನಿಲ್ಲಿಸಿ, ಮಂತ್ರ ಹೇಳತೊಡಗಿದರು.</p>
<p>'ಆ...ಕ್ಷಿ...'</p>
<p>ದೊಡ್ಡ ಸೀನೊಂದನ್ನು ಸೀನಿದರು ಹಯಗ್ರೀವಾಚಾರ್ರು ಮಂತ್ರಗಳ ನಡುವೆ. ಕೂಡಲೇ ಬಾಯಿನ ಮುಂಭಾಗ ಬೊಚ್ಚಾಯಿತು! ಸೀನಿನ ರಭಸಕ್ಕೆ ಮುಂದಿನ ನಾಲ್ಕು ಹಲ್ಲುಗಳು ಎಲ್ಲಿ ಹಾರಿದವೋ, ದೇವರೇ ಬಲ್ಲ!</p>
<p>ಆಚಾರ್ರು ಮಂತ್ರ ಹೇಳುವುದನ್ನು ನಿಲ್ಲಿಸಿ, ಬಾಯಿಗೆ ಶಲ್ಯವನ್ನು ಅಡ್ಡಲಾಗಿಟ್ಟುಕೊಂಡು ನಿಂತಲ್ಲಿಂದಲೇ ಬಿದ್ದ ಹಲ್ಲುಗಳಿಗಾಗಿ ಸುತ್ತಲೂ ಕಣ್ಣಾಡಿಸಿದರು. ಎಲ್ಲಿಯೂ ಕಾಣುವಂತಿಲ್ಲ!</p>
<p>ಯಾರೊಂದಿಗೂ ಹೇಳಿಕೊಳ್ಳುವಂತೆಯೂ ಇಲ್ಲ. ಹೇಳಿದರೆ ಅವಮಾನ. ಪೂಜಾ ವಿಧಿಗಳೆಲ್ಲಾ ನೆರವೇರಿ ಜನಜಂಗುಳಿ ಕಡಿಮೆಯಾದ ಮೇಲೆ ಹುಡುಕುವುದು ಎಂದುಕೊಂಡು ಸುಮ್ಮನಾದರು.</p>
<p>ಆರಾಧನಾ ಮಹೋತ್ಸವ ನೆರವೇರಿತು. ಜನಗಳೆಲ್ಲ ತೀರ್ಥ ಪ್ರಸಾದ ಸ್ವೀಕರಿಸಿ ಹೊರಟರು. ಹಸ್ತೋದಕಕ್ಕೆ ಕೊಟ್ಟಿದ್ದವರು ಅಲ್ಲಿಯೇ ಊಟಮಾಡಿ ಮನೆಗಳಿಗೆ ಹೊರಟರು. ಆಚಾರ್ರ ಊಟವೂ ಆಯಿತು.</p>
<p>ಜನಜಂಗುಳಿ ಕಡಿಮೆಯಾದಮೇಲೆ ಆಚಾರ್ರು ಹಾಗೆಯೇ ಓಡಾಡುತ್ತಾ ನಿಧಾನವಾಗಿ ಮಠದಲ್ಲೆಲ್ಲ ಹುಡುಕಿದರು. ಹಲ್ಲುಗಳು ನಾಪತ್ತೆ!</p>
<p>ರಾಯರಿಗೆ ನೈವೇದ್ಯ ಮಾಡಿ, ಭಕ್ತಾದಿಗಳಿಗೆಲ್ಲಾ ಹಂಚಿ ಉಳಿದ ರಸಾಯನ, ಕೋಸಂಬರಿಯನ್ನು ಹಯಗ್ರೀವಾಚಾರ್ರು ಮನೆಗೆ ಎತ್ತಿಕೊಂಡು ಹೋದರು.</p>
<p>ಮಠದಿಂದ ಹೇರಳವಾಗಿ ರಸಾಯನ, ಕೋಸಂಬರಿ ಮನೆಗೆ ತರುವ ವಿಚಾರ ಮೊದಲೇ ಗೊತ್ತಿದ್ದರಿಂದ, ತಮ್ಮ ಅಳಿಯಂದಿರು, ಹೆಣ್ಣುಮಕ್ಕಳು, ಮೊಮ್ಮಕ್ಕಳು, ಎಲ್ಲರನ್ನೂ ಮನೆಗೆ ರಾತ್ರಿಯ ಊಟಕ್ಕೆ ಆಹ್ವಾನಿಸಿದ್ದರು.</p>
<p>ರಾತ್ರಿ ಎಲ್ಲರೂ ಊಟಮಾಡುತ್ತಿರುವಾಗ ಅಳಿಯದೇವರ ಬಾಯಿಗೆ ಸಿಗಬೇಕೇ ಮಾವನವರ ನಾಲ್ಕು ಹಲ್ಲುಗಳು! ರಸಾಯನದೊಂದಿಗೆ ಆಚಾರ್ರ ನಾಲ್ಕು ಹಲ್ಲುಗಳೂ ರಾಯರಿಗೆ ನಿವೇದನವಾಗಿಬಿಟ್ಟಿದ್ದವು!</p>
<p><em>ಅಮೆರಿಕನ್ನಡದ ಕತೆಗಳು/೯೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೯೭</em><br />ರಾಮಯ್ಯಂಗಾರ್ರ ಮನೆಯಲ್ಲಿ ಪ್ರತಿವರ್ಷವೂ ಸ್ವಾಮಿಗಳನ್ನು ಕರೆಸಿ ಪಾದಪೂಜೆ ನಡೆಸುವುದು ಪದ್ಧತಿ. ಪಾದಪೂಜೆಯೆಂದರೆ ಸಾಮಾನ್ಯ ಅಲ್ಲ!</p>
<p>ಸ್ವಾಮಿಗಳು ತಮ್ಮ ನಲವತ್ತು ಜನ ಶಿಷ್ಯರೊಂದಿಗೆ, ಎರಡು ದಿನ ಮುಂಚಿತವಾಗಿ, ಪೂಜಾಸಾಮಾಗ್ರಿಗಳು, ದೇವರ ಮಂದಾಸನ, ವಿಗ್ರಹಗಳು, ಸಾಲಿಗ್ರಾಮಗಳೊಂದಿಗೆ ಬಿಜಯಗೈಯುತ್ತಿದ್ದರು.</p>
<p>ಎಂದಿನಂತೆ ಆ ವರ್ಷವೂ ಸ್ವಾಮಿಗಳು, ಶಿಷ್ಯ-ಪರಿವಾರ ಸಮೇತರಾಗಿ ಪಾದಪೂಜೆಗೆ ಎರಡು ದಿನ ಮುಂಚಿತವಾಗಿ ರಾತ್ರಿ ದಯಮಾಡಿಸಿದರು.</p>
<p>ರಾಮಯ್ಯಂಗಾರ್ರು ನಿಷ್ಠಾವಂತ ಬ್ರಾಹ್ಮಣರು. ಸ್ವಾಮಿಗಳ ಮಡಿ-ಆಚಾರಗಳಿಗೆ ಅನುಗುಣವಾಗಿ ಹೇಗೆ ನಡೆದುಕೊಳ್ಳಬೇಕೆಂದು ಅರಿತವರು.</p>
<p>ಮಾರನೆಯ ದಿನ ಬೆಳಿಗ್ಗೆ ರಾಮಯ್ಯಂಗಾರ್ರು ಬೇಗನೇ ಎದ್ದು, ಪ್ರಾತರ್ವಿಧಿಗಳನ್ನು ತೀರಿಸಿ, ಸ್ನಾನ ಮಾಡಿ, ಶುಚಿರ್ಭೂತರಾಗಿ ಬಂದು, ಸ್ವಾಮಿಗಳಿಗೆ ಪ್ರಾತಃಕಾಲದ ವಂದನೆಗೆಂದು ಹಿಂದಿನ ರಾತ್ರಿಯೇ ನೀರು ತುಂಬಿ ಇಟ್ಟಿದ್ದ ಬೆಳ್ಳಿಯ ಚೊಂಬನ್ನು ಕೊಟ್ಟು ಒಳಗೆ ಬಂದಾಗ, ಹೆಂಡತಿ ಊಟದ ಮನೆಯಲ್ಲಿ ಏನನ್ನೋ ಹುಡುಕುತ್ತಿರುವುದು ಕಾಣಿಸಿತು.</p>
<p>"ಏನು ಹುಡುಕ್ತಾ ಇದ್ದೀಯ ಕಮಲಾ?"</p>
<p>"ಬೆಳ್ಳಿ ಚೊಂಬು.. ಎಲ್ಲೂ ಕಾಣ್ತಾ ಇಲ್ಲ"</p>
<p>"ಬೆಳ್ಳಿ ಚೊಂಬು ಸ್ವಾಮಿಗಳಿಗೆ ಈಗ ತಾನೆ ಕೊಟ್ಟು ಬಂದೆ"</p>
<p>"ಹ್ಞಾ! ಬೆಳ್ಳಿ ಚೊಂಬು ಕೊಟ್ರಾ? ನಾನು ಅದರಲ್ಲಿ ನನ್ನ ಹಲ್ಲುಗಳನ್ನ ಹಾಕಿಟ್ಟಿದ್ದೆ"</p>
<p>ಎಂದಾಗ ರಾಮಯ್ಯಂಗಾರ್ರ ಜಂಫಾಬಲವೇ ಉಡುಗಿದಂತಾಯಿತು. ಹೋಗಿ ನೋಡಿದರೆ ಸ್ವಾಮಿಗಳಾಗಲೇ ಅದರಲ್ಲಿರುವ ನೀರನ್ನು ಉಪಯೋಗಿಸಿಬಿಟ್ಟಿದ್ದಾರೆ! ಮಾತನಾಡದೇ ಮೌನವಾಗಿ ಒಳಗೆ ಬಂದರು.</p>
<p>ನೀರೆಲ್ಲವೂ ಖಾಲಿಯಾದಾಗ ಸ್ವಾಮಿಗಳು ನೋಡುತ್ತಾರೆ! ಚೊಂಬಿನ ತಳದಲ್ಲಿ ಹಲ್ಲಿನ ಸೆಟ್ಟು!</p>
<p>ಕಾಲದ ಪರಿಸ್ಥಿತಿಯನ್ನು ಅರಿತವರು ಸ್ವಾಮಿಗಳು. ಚೊಂಬನ್ನು ದೂರದಲ್ಲಿಟ್ಟು, ಮತ್ತೆ ಸ್ನಾನ ಮುಗಿಸಿ ಬಂದರು. ಪೂಜೆ ಮುಂದುವರಿಸಿದರು.</p>
<p>******</p>
<p>ದಂತಪಂಕ್ತಿಯ ವಿಚಾರದಲ್ಲಿ ಬಸವರಾಜುವಿನ ಅನುಭವ ಬೇರೆ.</p>
<p>ಬಸವರಾಜು ತನ್ನ ಉಬ್ಬಾದ ಹಲ್ಲುಗಳನ್ನು ಕೀಳಿಸಿಕೊಂಡು, ಮುಂದಿನ ನಾಲ್ಕು ಹಲ್ಲುಗಳನ್ನು ಕಟ್ಟಿಸಿಕೊಂಡ. ಅವನ ಮದುವೆ ನಿಶ್ಚಯವಾಯಿತು.</p>
<p>ಹುಡುಗಿಯೊಂದಿಗಾಗಲೀ, ಅವಳ ಮನೆಯವರೊಂದಿಗಾಗಲೀ ತನ್ನ ಕೃತಕ<br />ಹಲ್ಲಿನ ಬಗ್ಗೆ ಹೇಳಲಿಲ್ಲ. ಮದುವೆಯ ಮಾತುಕತೆ ಹಿರಿಯರಲ್ಲಿ ಭರದಿಂದ ಸಾಗುತ್ತಿತ್ತು.</p>
<p>ಹುಡುಗಿಯ ಅಕ್ಕ ಸುಮ್ಮನಿರಲಾರದೇ ರಾತ್ರಿಯ ಊಟಕ್ಕೆಂದು ಬಾಳಕವನ್ನು ಕರಿದಳು. ಘಾಟಿನಿಂದ ಕೂಡಿದ ಹೊಗೆ ಮನೆಯೆಲ್ಲಾ ಸುತ್ತಿಕೊಂಡಿತು. ಬಸವರಾಜು ಕೆಮ್ಮಲು ಶುರು ಮಾಡಿದ. ಒಮ್ಮೆ ಜೋರಾಗಿ ಕೆಮ್ಮಿದಾಗ ಮುಂದಿನ ನಾಲ್ಕು ಹಲ್ಲುಗಳು ಎಲ್ಲರ ಎದುರಿಗೇ ಕೆಳಗೆ ಬಿದ್ದವು.</p>
<p>"ಹಲ್ಲಿಲ್ಲದವನನ್ನು ಮದುವೆಯಾಗೋದಿಲ್ಲ" ಎಂದುಬಿಟ್ಟಳು ಹುಡುಗಿ. ಮದುವೆ ನಿಂತಿತು.</p>
<p>******</p>
<p>ಹೀಗೆ ಕೃತಕ ದಂತಗಳ ವಿಚಾರದಲ್ಲಿ ಒಬ್ಬೊಬ್ಬರ ಅನುಭವಗಳು ಒಂದೊಂದು ವಿಧ. ಕೆಲವರಿಗೆ, ಬಾಯಿಗೆ ಕೃತಕ ದಂತ ಅಳವಡಿಸಿದ ಕೂಡಲೇ ದಂತ ಚೇಷ್ಟೆ ಶುರುವಾಗಿ ಬಿಡುತ್ತದೆ. ಹಲ್ಲುಗಳನ್ನು ನಾಲಿಗೆಯಿಂದ ಕಳಚುವುದು, ಮತ್ತೆ ಮೇಲಕ್ಕೇರಿಸುವುದು, ಬಾಯನ್ನು ನಾನಾ ವಿಧವಾಗಿ ವಕ್ರ ವಕ್ರವಾಗಿ ತಿರುಗಿಸುವುದು. ಸದಾ ಏನನ್ನೋ ತಿನ್ನುತ್ತಿರುವಂತೆ ಹಲ್ಲುಗಳನ್ನು ಸೇರಿಸಿ ಮಸೆಯುವುದು, ಇಂತೆಲ್ಲಾ ದಂತ ಚೇಷ್ಟೆಯ ರೀತಿಗಳು.</p>
<p>ಮತ್ತೆ ಕೆಲವರಿಗೆ ದೇವರು ಕೊಟ್ಟ ಹಲ್ಲುಗಳೇನೋ ಅಲ್ಲಾಡಿ ಬಿದ್ದು ಹೋದವು. 'ಹೋದರೆ ಹೋಗಲಿ' ಎಂದು ಕೃತಕ ದಂತವನ್ನು ಅಳವಡಿಸಿಕೊಂಡರೆ, ಕೊಂಚ ದಿನಗಳಲ್ಲಿಯೇ ಅದೂ ಲೊಡ ಲೊಡನೆ ಅಲ್ಲಾಡಬೇಕೇ? ಮಾತನಾಡಲು ಬಾಯಿ ತೆರೆದರೆ ಮಾತುಗಳಿಗಿಂತ ಮುಂದಾಗಿ ಹಲ್ಲುಗಳೇ ಹೊರಬರುತ್ತವೆ.</p>
<p>ಇಷ್ಟೆಲ್ಲಾ ಆಭಾಸಗಳಾದರೂ, ಅನಾನುಕೂಲಗಳಿದ್ದರೂ ಕೃತಕ ದಂತಗಳ ಹಿರಿಮೆಯೇನೂ ಕಡಿಮೆಯಾಗಿಲ್ಲ. ಅವುಗಳ ಉಪಯೋಗ ದಿನೇ ದಿನೇ ಹೆಚ್ಚುತ್ತಿದೆ. ಬಹುಶಃ ಇನ್ನು ಕೆಲವೇ ವರ್ಷಗಳಲ್ಲಿ 'ದಂತ ಪುರಾಣ'ವನ್ನು ಬರೆಯಲು ಸಾಕಾಗುವಷ್ಟು ಕುತೂಹಲಕಾರೀ ವಿಷಯಗಳನ್ನು ಒದಗಿಸುತ್ತವೆ ಕೃತಕ ದಂತಗಳು.</p>
<p><strong><em>-ಎಂ. ಆರ್. ಜಯಶ್ರೀ</em></strong>(ಕೆಂಟ್, ವಾಷಿಂಗ್ಟನ್)</p>
<p>
<strong>ದೇವರೆಲ್ಲಿ?</strong>
</p>
<p>
<em>ಮಕ್ಕಳ ಪ್ರಶ್ನೆಗಳನ್ನೆಲ್ಲ ಅವರಿಗೆ ಅರ್ಥವಾಗುವ ಹಾಗೆ ಉತ್ತರಿಸುವುದು ಸುಲಭವಲ್ಲ, ಅವಳ ಪುಟ್ಟ ಹೃದಯದಲ್ಲಿ ಆಗುತ್ತಿದ್ದ ಹೋರಾಟ ನನಗೆ ಅರ್ಥವಾಗುತ್ತಿತ್ತು.</em>
</p>
<p>ಅಂದು ಆರತಿಯನ್ನು ಅವಳ ಠಿಡಿe-sಛಿhooಟನಿಂದ ಮನೆಗೆ ಕರೆತರುವಾಗ<br /><em>ಅಮೆರಿಕನ್ನಡದ ಕತೆಗಳು/೯೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೯೯</em><br />ಮಾತಾಡದೆ ಗಂಭೀರವಾಗಿ ಹಿಂದುಗಡೆ ಕಾರ್ ಸೀಟಲ್ಲಿ ಕುಳಿತಿದ್ದಳು. ಸಾಮಾನ್ಯವಾಗಿ ತೆರೆದ ಬಾಯಿ ಮುಚ್ಚದ ಹುಡುಗಿ ಇಂದೇಕೆ ಹೀಗೆ ಎಂದು ಯೋಚನೆ ಆಯಿತು.</p>
<p>"ಆರತಿ, ಇವತ್ತು ಸ್ಕೂಲಲ್ಲಿ ಏನು ಮಾಡಿದೆ?" ಎಂದೆ ಅವಳನ್ನು ಮಾತಿಗೆಳೆಯಲೆಂದು.</p>
<p>"ಔh... ಣhe usuಚಿಟ..." ಉತ್ತರ ಬಂದಿತು ಆರತಿಯಿಂದ.</p>
<p>"ಯಾವ ಕಥೆ ಹೇಳಿದರು ನಿಮ್ಮ ಟೀಚರ್?" ಮತ್ತೆ ಕೇಳಿದೆ.</p>
<p>"ಔh... I ಜಿoಡಿgoಣ" ಎಂದಳು ನಿರಾಸಕ್ತಿಯಿಂದ.</p>
<p>"ಇಷ್ಟು ಬೇಗ ಮರೆತುಹೋಯಿತಾ?.. ಹೋಗಲಿ... ಯಾರ ಜೊತೆ ಆಟ ಆಡಿದೆ?" ಎಂದೆ.</p>
<p>"ಓoboಜಥಿ" ಎಂದಳು ಆರತಿ.</p>
<p>ಯಾಕೋ ಸರಿಯಾದ ಪ್ರಶ್ನೆಗಳನ್ನು ಕೇಳ್ತಿಲ್ಲ ನಾನು ಎನಿಸಿತು. ಮಾತು ಬದಲಾಯಿಸಲೆಂದು</p>
<p>"ಇವತ್ತು ಏನು ಐuಟಿಛಿh ಬೇಕು ನಿನಗೆ?" ಎಂದೆ.</p>
<p>"ಮಮ್ಮೀ ನಾವು ಯಾಕೆ ಛಿhuಡಿಛಿhಗೆ ಹೋಗುವುದಿಲ್ಲ?" ಇದ್ದಕ್ಕಿದ್ದಂತೆ ಬಂದ ಈ ಪ್ರಶ್ನೆಗೆ ಏನು ಉತ್ತರ ಹೇಳಲೀ ತೋಚಲಿಲ್ಲ ನನಗೆ. ನಾನು ಯೋಚಿಸಿ ಉತ್ತರ ಹೇಳುವಷ್ಟರಲ್ಲೇ</p>
<p>"ನಾವು ಚರ್ಚಿಗೆ ಹೋಗದೇ ಇದ್ದರೆ, ಜೀಸಸ್ ನಮ್ಮನ್ನೆಲ್ಲ ಚೆನ್ನಾಗಿ ನೋಡಿಕೊಳ್ಳುವುದಿಲ್ಲವಂತೆ" ಎಂದಳು ಆರತಿ.</p>
<p>"ಆರತಿ, ಯಾರು ಹೇಳಿದರು ನಿನಗೆ ಇದನ್ನೆಲ್ಲ?" ಎಂದೆ ಆಶ್ಚರ್ಯದಿಂದ.</p>
<p>"ಸಿಂಡಿ (ಅiಟಿಜಥಿ) ಹೇಳಿದಳು. ಅವಳು ಪ್ರತಿ ಭಾನುವಾರ ಚರ್ಚಿಗೆ ಹೋಗ್ತಾಳೆ. ಅವಳ ಮಮ್ಮಿ, ಅಪ್ಪ, ಪುಟ್ಟ ತಂಗಿ ಎಲ್ಲಾ ಹೋಗ್ತಾರಂತೆ. ನಾವೂ ಪ್ರತಿ ಭಾನುವಾರ ಚರ್ಚಿಗೆ ಹೋಗೋಣ, ಮಮ್ಮಿ" ಆರತಿ ಗೋಗರೆದಳು.</p>
<p>"ಸರಿ.. ಸರಿ.. ನೋಡೋಣ" ಎಂದೆ. ಅಷ್ಟರಲ್ಲಿ ಮನೆ ಬಂದಿತ್ತು. ಒಳಗೆ ಹೋದೊಡನೆ ಬ್ರೌನಿ (ಃಡಿoತಿಟಿie) ಅವಳನ್ನು ಸ್ವಾಗತಿಸಿತು. ಬ್ರೌನಿ ನಮ್ಮ ಎರಡು ವರ್ಷದ ಕಂದು ಬಣ್ಣದ ನಾಯಿಮರಿ. ಆರತಿ ಮತ್ತು ಬ್ರೌನಿ ಒಬ್ಬರನ್ನೊಬ್ಬರು ಅಗಲಿ ಇರಲಾರದಷ್ಟು ಹೊಂದಿಕೊಂಡಿದ್ದರು. ಆರತಿ ಸ್ಕೂಲಲ್ಲಿ ಇರುವಷ್ಟು ಹೊತ್ತೂ ಬ್ರೌನಿ ಸಪ್ಪೆ ಮುಖ ಹಾಕಿಕೊಂಡು ಯಾವುದರಲ್ಲೂ ಆಸಕ್ತಿ ತೋರದೆ ಮಲಗಿರುತ್ತಿತ್ತು. ಆರತಿ ಮನೆಗೆ ಬಂದೊಡನೆ ಕುಣಿದು, ನೆಗೆದು, ಅವಳ ಮೈಮೇಲೆ ಹಾರಿ ಮುದ್ದು ಮಾಡುತ್ತಿತ್ತು. ಸರಿ.... ಬ್ರೌನಿಯನ್ನು ನೋಡಿದ ಕೂಡಲೇ ಆರತಿಯ ಗಂಭೀರವಾದ ಆಲೋಚನೆಗಳೆಲ್ಲ ಹಾರಿಹೋಯಿತು ಎಂದುಕೊಂಡೆ. ಏನೋ ಮನೆಯಲ್ಲಿ ಒಂದೇ<br />ಹುಡುಗಿ, ಬೇಜಾರಾಗುತ್ತೆ, ಸ್ಕೂಲಿನಲ್ಲಿ ನಾಲ್ಕಾರು ಮಕ್ಕಳ ಜೊತೆ ಆಡಿಕೊಂಡು ಬರಲಿ ಎಂದು ಕಳಿಸಿದರೆ.... ಏನೇನೋ ಪ್ರಶ್ನೆಗಳನ್ನು ಕೇಳ್ತಾಳಲ್ಲ ಎಂದೆನಿಸಿತು. ಎಲ್ಲ ಹಾಗೆ... ಬರೀ ಬೇಕಾದದ್ದು ಮಾತ್ರ ಎಲ್ಲಿ ಸಿಗುತ್ತೆ. ಬೇಕಾದುದರ ಜೊತೆ ಬೇಡವಾದದ್ದೂ ಕೈ ಹಿಡಿದುಕೊಂಡೇ ಬರುತ್ತದೆ!!</p>
<p>ಆರತಿ ಜೀಸಸ್ ಮತ್ತು ಚರ್ಚ್ ವಿಷಯ ಮರೆತಳು ಎಂದುಕೊಂಡಿದ್ದೆ. ಆದರೆ ಸಾಯಂಕಾಲ ರಮೇಶ್ ಬಂದ ಮೇಲೆ ಊಟಕ್ಕೆ ಕುಳಿತಾಗ ಮತ್ತೆ ಶುರು ಮಾಡಿದಳು.</p>
<p>"ಡ್ಯಾಡಿ...ಡ್ಯಾಡಿ... ನೀನು ಈಗಲೇ ಊಟ ಶುರು ಮಾಡಬೇಡ.. ಕೈ ಜೋಡಿಸಿಕೋ" ಎಂದಳು.</p>
<p>ಹಿಂದೆಮುಂದೆ ತಿಳಿಯದ ರಮೇಶ್ ಕಕ್ಕಾಬಿಕ್ಕಿಯಾಗಿ ನೋಡಿದರು.</p>
<p>"ಓ... ಡ್ಯಾಡಿ... ನೀನು ಸ್ಕೂಲಿಗೆ ಹೋಗುತ್ತಿದ್ದಾಗ ನಿನಗೆ ಹೇಳಿಕೊಡಲಿಲ್ಲವಾ ನಿಮ್ಮ ಟೀಚರ್? ನೋಡು.. ಹೀಗೆ" ಎಂದು ಕೈಮುಗಿದು ಕುಳಿತುಕೊಂಡಳು.</p>
<p>ರಮೇಶ್ ಮತ್ತು ನಾನು ಇಬ್ಬರೂ ಅವಳಂತೆಯೇ ಕೈಜೋಡಿಸಿ ಕುಳಿತಾದಮೇಲೆ "ನಾನು ಹೇಳಿದಂತೆ ಹೇಳಿ" ಎಂದು ಹೇಳಿ ರಾಗವಾಗಿ"</p>
<p>"ಉoಜ is ಉಡಿeಚಿಣ, ಉoಜ is gooಜ</p>
<p>ಐeಣ's ಚಿಟಟ ಣhಚಿಟಿಞ him ಜಿoಡಿ ouಡಿ ಜಿooಜ" ಎಂದಳು.</p>
<p>ರಮೇಶ್ ಇದೇನೋ ತಮಾಷೆ ಎಂಬಂತೆ ಜೋರಾಗಿ ನಕ್ಕು "ಖಿhಚಿಣ's veಡಿಥಿ ಟಿiಛಿe" ಇದೆಲ್ಲಿ ಕಲಿತುಕೊಂಡೆ, ಆರತಿ?" ಎಂದು ಕೇಳಿದರು.</p>
<p>ಆರತಿ ಗಂಭೀರವಾಗಿ "ನಗಬೇಡಿ ಡ್ಯಾಡಿ, ನಾವು ದಿನಾ ಸ್ಕೂಲಲ್ಲಿ ತಿಂಡಿ ತಿನ್ನುವುದಕ್ಕೆ ಮುಂಚೆ ಹೇಳ್ತೀವಿ" ಎಂದಳು. ರಮೇಶ್ ಇದೆಲ್ಲ ಏನು ಎಂಬಂತೆ ನನ್ನ ಮುಖ ನೋಡಿದರು.</p>
<p>ನಾನು ವಿವರಿಸುವುದಕ್ಕೆ ಮುಂಚಯೇ ಆರತಿ</p>
<p>"ಡ್ಯಾಡಿ.. ಮಮ್ಮಿಗೆ ಹೇಳಿದೆ.. ಈ ಭಾನುವಾರ ನಾನು, ನೀನು, ಮಮ್ಮಿ ಎಲ್ಲ ಚರ್ಚಿಗೆ ಹೋಗಬೇಕು" ಎಂದಳು.</p>
<p>ರಮೇಶ್‍ಗೆ ಯಾವುದೂ ಸರಿಯಾಗಿ ಅರ್ಥ ಆಗಿರಲಿಲ್ಲ. ಅವರು ಆಶ್ಚರ್ಯದಿಂದ</p>
<p>"ಚರ್ಚಿಗೆ ?.. ಯಾಕೆ??" ಎಂದರು ರಮೇಶ್.</p>
<p>"ಹೋಗಬೇಕು ಡ್ಯಾಡಿ. ಯಾಕೆ ಗೊತ್ತಾ? ಸಿಂಡಿ ಹೋಗ್ತಾಳೆ... ಅವಳು ಅಲ್ಲಿಗೆ ಹೋಗಿದ್ದಕ್ಕೆ ಜೀಸಸ್ ಒಳ್ಳೇದು ಮಾಡಿದಾನೆ.. ಅವಳಿಗೆ ಒಬ್ಬ ತಂಗೀನು ಕೊಟ್ಟಿದಾನೆ" ಆರತಿ ಬಹಳ ಉತ್ಸಾಹದಿಂದ ವಿವರಿಸಿದಳು.</p>
<p>ರಮೇಶ್ ಮತ್ತೆ ಗೊಳ್ಳೆಂದು ನಕ್ಕರು. ನಾನು ನಗಬೇಡಿ ಎಂದು ಸನ್ನೆ ಮಾಡಿದೆ.<br /><em>ಅಮೆರಿಕನ್ನಡದ ಕತೆಗಳು/೧೦ಂ</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೦೧</em><br />ಅವರು ತಿಳಿದುಕೊಂಡದ್ದಕ್ಕಿಂತ ಗಂಭೀರವಾಗಿತ್ತು ಈ ವಿಷಯ. ಚರ್ಚಿಗೆ ಹೋಗುವುದರಿಂದಲೆ ತನಗೆ ಬೇಕಾದುದೆಲ್ಲ ಸಿಗುತ್ತೆ ಎಂದು ಆರತಿಯ ಮುಗ್ಧ ಮನಸ್ಸಿನಲ್ಲಿ ಬೇರೂರಿತ್ತು.</p>
<p>"ನಗಬೇಡಿ ಡ್ಯಾಡಿ.. ಸಿಂಡಿಯು ಎಷ್ಟು ಮುದ್ದಾಗಿದ್ದಾಳೆ ಗೊತ್ತಾ? ಅವಳನ್ನ ಇವತ್ತು ಸ್ಕೂಲಿಗೆ ಅವರಮ್ಮ ಕರ್ಕೊಂಡು ಬಂದಿದ್ದರು. ನನಗೂ ಅಂಥಾ ತಂಗಿ ಇದ್ದರೆ ಚೆನ್ನಾಗಿರುತ್ತೆ." ಆರತಿ ಹೇಳಿದಳು.</p>
<p>"ತಂಗಿ ಯಾಕೆ ಬೇಕು ನಿನಗೆ? ನಿನ್ನ ಜೊತೆ ಆಟ ಆಡೋಕೆ ಬ್ರೌನಿ ಇದಾನಲ್ಲ" ರಮೇಶ್ ಹೇಳಿದರು. ಬ್ರೌನಿ ತನ್ನ ಹೆಸರು ಕೇಳಿದೊಡನೆ ಒಂದು ಸಲ ಬೊಗಳಿತು.</p>
<p>"ಬ್ರೌನಿ ಇದಾನೆ.. ಆದರೆ ತಂಗೀನೂ ಇದ್ದರೆ ಚೆನ್ನಾಗಿರುತ್ತೆ. ಔ.ಏ. ಡ್ಯಾಡಿ..? ಭಾನುವಾರ ಚರ್ಚಿಗೆ ಬರ್ತೀಯ?" ಆರತಿ ಮತ್ತೆ ಕೇಳಿದಳು.</p>
<p>"ಆರತಿ, ನಾವು ಚರ್ಚಿಗೆ ಹೋಗುವುದಕ್ಕೆ ಆಗುವುದಿಲ್ಲಮ್ಮಾ..." ರಮೇಶ್ ಈಗ ವಿಷಯದ ಗಂಭೀರತೆಯು ಅರಿವಾದವರಂತೆ ಪ್ರಾರಂಭಿಸಿದರು.</p>
<p>"ಯಾಕೆ ಆಗುವುದಿಲ್ಲ?... ಸಿಂಡಿ ಹೋಗ್ತಳೆ. ನಾವು ಯಾಕೆ ಹೋಗಬಾರದು?" ಆರತಿಯ ಪ್ರಶ್ನೆಗೆ ನಾನು ಉತ್ತರಿಸಿದೆ. "ಸಿಂಡಿ ಕ್ರಿಶ್ಚಿಯನ್. ಅದಕ್ಕೆ ಹೋಗ್ತಾಳೆ."</p>
<p>"ಹಾಗಾದರೆ ನಾವು ಯಾಕೆ ಹೋಗಬಾರದು?" ಆರತಿ ಕೇಳಿದಳು.</p>
<p>"ನಾವು ಹಿಂದೂಗಳು. ಭಾರತದಿಂದ ಬಂದವರು" ರಮೇಶ್ ಹೇಳಿದರು.</p>
<p>"ಹಾಗಾದರೆ ನಮ್ಮ ಚರ್ಚ್ ಭಾರತದಲ್ಲಿದೆಯೋ" ಆರತಿಯ ಪ್ರಶ್ನೆ.</p>
<p>"ಹೂಂ.. ಆದರೆ ಅದಕ್ಕೆ ಚರ್ಚ್ ಎನ್ನುವುದಿಲ್ಲ, ಆರತಿ.. ದೇವಸ್ಥಾನ ಅಂತಾರೆ" ಎಂದೆ.</p>
<p>"ಅಲ್ಲೂ ಜೀಸಸ್ ಕ್ರೈಸ್ತ ಇದಾನಾ?" ಆರತಿ ಕೇಳಿದಳು.</p>
<p>"ಹಾಗಲ್ಲ ಆರತಿ.. ಮಮ್ಮಿ ನಿನಗೆ ರಾಮ, ಕೃಷ್ಣ ಎಲ್ಲರ ಬಗ್ಗೆ ಹೇಳಿಕೊಟ್ಟಿದೆಯಲ್ಲಾ.. ಅವ್ರೆಲ್ಲರ ವಿಗ್ರಹ ದೇವಸ್ಥಾನದಲ್ಲಿರುತ್ತೆ" ರಮೇಶ್ ಹೇಳಿದರು.</p>
<p>"ಹಾಗಾದ್ರೆ ಅವ್ರೆಲ್ಲ ದೇವರಾ?" ಆರತಿಗೆ ಇನ್ನೂ ಅನುಮಾನ. ಹೂಂ ಎಂದು ತಲೆ ಆಡಿಸಿದರು ರಮೇಶ್.</p>
<p>"ಹಾಗಾದರೆ... ರಾಮ, ಕೃಷ್ಣ ಎಲ್ಲ ಈ ಚರ್ಚ್‍ನಲ್ಲಿ ಯಾಕೆ ಇಲ್ಲ?" ಆರತಿಯ ಪ್ರಶ್ನೆ.</p>
<p>ಇದ್ದಕ್ಕಿದ್ದಂತೆ, ಭಾರತ ದೇಶವನ್ನು ಯಾಕಾದರೂ ಬಿಟ್ಟು ಇಲ್ಲಿಗೆ ಬಂದೆವೋ ಎನಿಸಿತು. ಈ ಊರಲ್ಲಿ ಒಂದು ದೇವಸ್ಥಾನಾನೂ ಇಲ್ಲ. ಇರೋ ಮೂರು ಮತ್ತೊಂದು ಭಾರತೀಯರು. ದೇವಸ್ಥಾನ ಎಲ್ಲಿಂದ ಬರಬೇಕು?</p>
<p>"ಆರತಿ ... ಮುಂದಿನ ಸಲ ಓeತಿ ಙoಡಿಞಗೆ ಹೋದಾಗ ನಿನ್ನ ಅಲ್ಲಿರೋ<br />ದೇವಸ್ಥಾನಕ್ಕೆ ಕರ್ಕೊಂಡು ಹೋಗ್ತೀನಿ" ಎಂದು ಬರವಸೆ ನೀಡಿದೆ.</p>
<p>"ಆದರೆ ಸಿಂಡಿ ಹೇಳಿದಾಳೆ.. ಪ್ರತಿ ಭಾನುವಾರ ಹೋಗಬೇಕಂತೆ... ಆಗ ಕೇಳಿದ್ದೆಲ್ಲ ಸಿಗುತ್ತಂತೆ". ಆರತಿ ಇನ್ನೂ ತನ್ನ ಹಳೆಯ ಹಾಡನ್ನೇ ಹೇಳ್ತಾ ಇದ್ದಳು. ಇವಳು ಯಾವಾಗಲೂ ಹೀಗೆ.. ಹಿಡಿದ ಹಟ ಬಿಡುವುದಿಲ್ಲ.</p>
<p>"ಬಾ ಇಲ್ಲಿ... ನಿನಗೆ ನಮ್ಮ ಮನೆಯಲ್ಲಿರುವ ಪುಟಾಣಿ ದೇವಸ್ಥಾನ ತೋರಿಸುತ್ತೀನಿ. ಅಂತ ಹೇಳಿ ಅಡಿಗೆಯ ಮನೆಯ ಗೂಡಿನಲ್ಲಿ ಇಟ್ಟಿದ್ದ ರಾಮ ದೇವರ ಫೋಟೋ ಬಳಿ ಅವಳನ್ನು ಕರ್ಕೊಂಡು ಹೋದೆ. "ನೋಡು ಇದೇ ನಮ್ಮ ದೇವಸ್ಥಾನ... ಎಲ್ಲ ದೇವರೂ ಒಂದೇ, ಆರತಿ. ಸಿಂಡಿ ಅವಳ ದೇವರಿಗೆ ಜೀಸಸ್ ಅಂತಾಳೆ ನಾವು ರಾಮ ಅಂತೀವಿ ಅಷ್ಟೆ" ಎಂದೆ.</p>
<p>"ಹಾಗಾದರೆ ಈ ದೇವರೂ ಕೇಳಿದ್ದೆಲ್ಲ ಕೊಡ್ತಾನಾ?" ಎಂದಳು ಆರತಿ.</p>
<p>"ಹೂಂ" ಎಂದೆ. ಅವಳು ಏನು ಕೇಳಲು ಹೊರಟಿದ್ದಾಳೆಂದು ಅವಳ ಮುಖದ ಮೇಲೆ ಬರೆದಿತ್ತು!</p>
<p>"ಮಮ್ಮೀ... ಪ್ರತೀ ಭಾನುವಾರ ನಾನು ಈ ದೇವಸ್ಥಾನಕ್ಕೆ ಬಂದು ದೇವರನ್ನು ಕೇಳಿಕೋತೀನಿ" ಎಂದಳು ಆರತಿ.. ಮಕ್ಕಳ ಮನಸ್ಸು ಎಷ್ಟು ಮುಗ್ಧ ಎನಿಸಿತು.</p>
<p>ಭಾನುವಾರ ಬಂದೊಡನೆ ದೇವರ ಬಳಿಗೆ ಬಂದು ದೀಪ ಹಚ್ಚಿಸಿ, ಊದುಗಡ್ಡಿ ಹಚ್ಚಿಸಿದೆ. ಆರತಿ ನಾನು ಹೇಳಿದಂತೆ ಅರಿಶಿನ, ಕುಂಕುಮ ಇಟ್ಟು ಕೈಮುಗಿದು ನಮಸ್ಕಾರ ಮಾಡಿದಳು. ಇಬ್ಬರೂ "ಕೌಸಲ್ಯಾ ಜಾತಾ ಶ್ರೀ ರಘುರಾಮ" ಹೇಳಿದೆವು.</p>
<p>ಮಾರನೆಯ ದಿನ ಸ್ಕೂಲಿಂದ ಬಂದೊಡನೆ ಮತ್ತೆ ಶುರುವಾಯಿತು. "ಮಮ್ಮೀ... ರಾಮ ಜೀಸಸ್ ಕ್ರೈಸ್ತ್‍ಗಿಂತ ಒಳ್ಳೆಯವನು ಅಲ್ವಾ?" ಎಂದಳು.</p>
<p>"ಇಬ್ಬರೂ ಒಂದೇ, ಆರತಿ. ನಿನಗೆ ಅವತ್ತೇ ಹೇಳಿದೆನಲ್ಲಾ.. ದೇವರೆಲ್ಲ ಒಂದೇ ಅಂತ" ನಾನು ಹೇಳಿದೆ.</p>
<p>"ಆದ್ರೆ ಸಿಂಡಿ ಒಂದೇ ಒಂದು ದೇವರಿದೆ ಅಂತಾಳೆ... ಅದು ಜೀಸಸ್ ಕ್ರೈಸ್ತ್ ಅಂತ, ರಾಮ ಅಲ್ಲವಂತೆ". ಆರತಿ ಅಳುವ ಧ್ವನಿಯಲ್ಲಿ ಹೇಳಿದಳು. ಸ್ಕೂಲಲ್ಲಿ ಈ ವಿಷಯ ಭಾರಿ ಮಾತುಕತೆ ನಡೆದಿರಬೇಕು. ನನ್ನ ಮಾತಿಗಿಂತ ಆ ಸಿಂಡಿ ಹೇಳಿದ ಮಾತೇ ಆರತಿಗೆ ಹೆಚ್ಚಾಗಿಬಿಟ್ಟಿದೆ!</p>
<p>"ಆರತಿ... ಸಿಂಡಿಗೆ ಗೊತ್ತಿಲ್ಲ ಮರಿ.... ರಾಮನೂ ದೇವರು... ಜೀಸಸ್ ಕ್ರೈಸ್ತೂ ದೇವರು.. ಇಬ್ಬರೂ ತುಂಬಾ ಒಳ್ಳೆಯವರು." ನಾನು ಹೇಳಿದೆ.</p>
<p>"ಹಾಗಾದರೆ ಇಬ್ಬರೂ ಕೇಳಿದ್ದೆಲ್ಲ ಕೊಡ್ತಾರಾ?" ಎಂದಳು.</p>
<p>ನಾನು ಹೂಂ ಎಂದೆ. ಅಷ್ಟರಲ್ಲಿ ಮನೆ ಹತ್ತಿರ ಬಂದಿದ್ದೆವು.</p>
<p>ಬ್ರೌನಿಯನ್ನು ನೋಡಿದ ಕೂಡಲೇ ಅದರೊಡನೆ ಆಡಲು ಹೊರಟಳು ಆರತಿ.</p>
<p><em>ಅಮೆರಿಕನ್ನಡದ ಕತೆಗಳು/೧೦೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೦೩</em><br />ನಮ್ಮ ಭಾನುವಾರದ ಪೂಜೆ ತಪ್ಪದೇ ನಡೆಯುತ್ತಿತ್ತು. ಮೂರು ನಾಲ್ಕು ವಾರಗಳಾದ ಮೇಲೆ ಒಂದು ಸೋಮವಾರ ನಾನು ಆರತಿಯನ್ನು ಕರೆದುಕೊಂಡು ಮನೆಗೆ ಬಂದಾಗ ಎಲ್ಲೂ ಬ್ರೌನಿಯ ಸುಳಿವಿರಲಿಲ್ಲ. ದಿನಾ ಬಾಗಿಲ ಬಳಿಯೇ ಕಾಯುತ್ತಿರುತ್ತಿದ್ದ ಬ್ರೌನಿ ಎಲ್ಲೂ ಕಾಣಿಸಲಿಲ್ಲ.</p>
<p>"ಮಮ್ಮೀ ..ಬ್ರೌನಿ ಎಲ್ಲಿ ಹೋದ?" ಆರತಿಯ ಪ್ರಶ್ನೆಗೆ ನಾನು</p>
<p>"ಇಲ್ಲೇ ಎಲ್ಲೋ ಹೋಗಿರಬೇಕು.. ಬರ್ತಾನೆ. ನೀನು ಒಳಗೆ ಬಾ" ಎಂದು ಅವಳನ್ನು ಕರೆದೊಯ್ದೆ. ಮೇಲೆ ಹಾಗೆಂದು ಹೇಳಿದರೂ.. ಒಳಗೆ .. ಏನೋ ವಿಚಿತ್ರವಾದ ಭಯ, ಬ್ರೌನಿ ಎಲ್ಲಿ?</p>
<p>ಅಂದು ಸಂಜೆಯಾಗುವಷ್ಟರಲ್ಲಿ 'ಬ್ರೌನಿ ಎಲ್ಲಿ' ಎಂಬ ಪ್ರಶ್ನೆಯನ್ನು ನೂರಾರು ಬಾರಿ ಕೇಳಿದ್ದಳು ಆರತಿ. ರಮೇಶ್ ಬಂದ ಮೇಲೆ ಮನೆಯ ಸುತ್ತ ಮುತ್ತ ಎಲ್ಲ ಹುಡುಕಿ ಬಂದಿದ್ದಾಯಿತು. ಎಲ್ಲೂ ಬ್ರೌನಿ ಇಲ್ಲ.</p>
<p>ಬೆಳಿಗ್ಗೆ ಎದ್ದು ಆರತಿ "ಡಾಡಿ.. ಯಾಕೆ ಇನ್ನೂ ಬ್ರೌನಿ ಬಂದಿಲ್ಲ?" ಎಂದಳು. ರಮೇಶ್ "ಎಲ್ಲೋ ... ತುಂಬಾ ದೂರ ಹೋಗಿರಬೇಕು. ಹಿಂತಿರುಗಿ ಬರಲು ದಾರಿ ಗೊತ್ತಿಲ್ಲದೇ ಇರಬಹುದು" ಎಂದರು. ಆಮೇಲೆ ಅವಳ ಸಪ್ಪೆ ಮುಖ ನೋಡಿ "ಬಾ ಇಲ್ಲಿ.. ಪೇಪಾರಲಿ ಬ್ರೌನಿಯ ವಿವರ ಹಾಕಿಸೋಣ. ಯಾರಿಗಾದರೂ ಬ್ರೌನಿ ಕಾಣಿಸಿದರೆ ನಮಗೆ ತಿಳಿಸಿ ಅಂತ.. ಹೋಗು.. ಬ್ರೌನಿಯ ಫೋಟೋ ಇದ್ದರೆ ತೊಗೊಡು ಬಾ" ಎಂದರು.</p>
<p>ಆರತಿ ಓಡಿ ಹೋಗಿ ಬ್ರೌನಿಯ ಫೋಟೋ ತಂದಳು. ರಮೇಶ್ ಹೇಳಿದಂತೆ ಬ್ರೌನಿಯ ವಿವರವಿತ್ತು ಪೇಪರಿನಲ್ಲಿ ಂಜveಡಿಣisemeಟಿಣ ಕೊಟ್ಟಿದ್ದಾಯಿತು. "ನಾಯಿ ಕಳೆದುಹೋಗಿದೆ" ಎಂಬ ಫಲಕದಡಿಯಲ್ಲಿ ಮುದ್ರಿಸಿದೆವು. ಮನೆಯ ಸುತ್ತಮುತ್ತ ಎಲ್ಲರಿಗೂ ಅದನ್ನು ಹಂಚಿ ಬಂದೆವು. ಹೀಗೇ ಮೂರು ನಾಲ್ಕು ದಿನಗಳು ಕಳೆದವು.</p>
<p>ಆಗ ಆರತಿ ಫೋನ್ ಬಳಿಯೇ ಇರುತ್ತಿದ್ದಳು. ಬ್ರೌನಿಯ ಬಗ್ಗೆ ಯಾವ ಫೋನೂ ಬರಲಿಲ್ಲ. ನನಗೇನೋ ಮೊದಲಿಂದ ಅನುಮಾನವಿತ್ತು. ಬ್ರೌನಿ ಯಾವ ಕಾರಿನಡಿಯಲ್ಲಿ ಸಿಕ್ಕಿ ಹಾಕಿಕೊಂಡ ಎಂದು. ಯಾವಾಗ ಈ ರೀತಿ ಯಾರೂ ಬ್ರೌನಿಯ ವಿಚಾರ ತಿಳಿಸಲಿಲ್ಲವೋ, ಆಗ ಅದೇ ಸರಿ ಎಂದು ಖಚಿತವಾಗತೊಡಗಿತು. ಆದರೆ ಅದನ್ನು ಆರತಿಗೆ ತಿಳಿಸುವ ಬಗೆ?</p>
<p>ರಮೇಶ್‍ಗೆ ನನ್ನ ಅನುಮಾನ ತಿಳಿಸಿದೆ. "ನನಗೂ ಹಾಗೆ ಅನಿಸುತ್ತೆ. ಪಾಪ! ಆರತಿಗೆ ಬೇಜಾರಾಗುತ್ತೆ. ಆದರೆ ಏನು ಮಾಡೋದು? ಜೀವನಾನೇ ಹಾಗೆ" ಎಂದರು.</p>
<p>ಜೀವನ ಹಾಗಿರಬಹುದು. ಆದರೆ ಆರತಿಗೆ... ಐದು ವರ್ಷದ ಆ ಮುಗ್ಧ ಮನಸ್ಸಿಗೆ... ಅದನ್ನು ಹೇಗೆ ವಿವರಿಸಲಿ? ಯಾಕೋ ಆ ರಾತ್ರಿ ನಿದ್ದೇನೇ ಬರಲಿಲ್ಲ. ಆ ಕಡೆ ಈ<br />ಕಡೆ ಹೊರಳಿ ಸಾಕಾಯಿತು. ಭಾನುವಾರ ಬೆಳಿಗ್ಗೆ ಆರತಿ ನನಗಿಂತ ಮುಂಚೆಯೇ ಎದ್ದಿದ್ದಳು. "ಮಾಮ್ಮೀ... ಇವತ್ತು ಬ್ರೌನಿ ಬಂದೇ ಬರ್ತಾನೆ... ನಾನು ರಾಮರಿಗೆ ಹೇಳಿದೀನಿ" ಎಂದಳು.</p>
<p>ಇನ್ನೂ ಮೂರು ದಿನಗಳು ಕಳೆದವು. ಬ್ರೌನಿಯ ಸುಳಿವಿಲ್ಲ. ಅದರ ಸುದ್ದಿಯೂ ಇರಲಿಲ್ಲ. ಆದರೆ ಆರತಿ ಮಾತ್ರ ಬ್ರೌನಿಗಾಗಿ ಕಾಯ್ತಾ ಇದ್ದಳು.</p>
<p>"ಮಮ್ಮೀ, ಬ್ರೌನಿ ಯಾಕೆ ಇನ್ನೂ ಬಂದಿಲ್ಲ?" ಎಂದಳು. ಇನ್ನು ಹೇಳದೇ ಇರುವುದು ಸರಿಯಿಲ್ಲವೆಂದೆನಿಸಿ, ನಾನು ಅವಳನ್ನು ಹತ್ತಿರ ಕೂರಿಸಿಕೊಂಡು</p>
<p>"ಆರತಿ.. ಬ್ರೌನಿ ನಮ್ಮ ಮನೆಗೆ ವಾಪಸ್ ಬರದೇ ಇರಬಹುದು" ಎಂದೆ.</p>
<p>"ಯಾಕೆ?" ಎಂದಳು ಅರ್ಥವಾಗದಂತೆ.</p>
<p>"ಅದು ಹಾಗೆ, ಆರತಿ. ದೇವರು ಕೆಲವು ಸಲ ನಮಗೆ ಬೇಕಾಗಿರುವುದನ್ನು ಕೊಡ್ತಾನೆ.. ಕೆಲವು ಸಲ ನಮ್ಮ ಹತ್ತಿರ ಇರೋದನ್ನ ವಾಪಸ್ ತಗೋತಾನೆ" ಎಂದೆ.</p>
<p>"ಆದರೆ ನಮಗೇನೂ ಕೊಟ್ಟೇ ಇಲ್ಲ ದೇವರು" ಆರತಿ ಹೇಳಿದಳು.</p>
<p>"ಬ್ರೌನೀನ ಕೊಟ್ಟಿದ್ದನಲ್ಲಾ, ಮರಿ... ಈಗ ಅದನ್ನ ವಾಪಸ್ ತೊಗೊಂಡು ಬಿಟ್ಟ" ಎಂದೆ ಅವಳ ಕೈಗಳನ್ನು ಹಿಡಿದುಕೊಳ್ಳುತ್ತಾ. ಯಾಕೋ.. ನನ್ನಿಂದ ಅವಳು ದೂರ ಸರಿಯುತ್ತಿರುವಂತೆ ಭಾಸವಾಗುತ್ತಿತ್ತು.</p>
<p>"ಹಾಗಾದರೆ ಬ್ರೌನಿ ನಮ್ಮ ಮನೆಗೆ ಬರೋಲ್ಲವಾ?" ಎಂದಳು. ಇಲ್ಲ ಅನ್ನುವಂತೆ ತಲೆ ಅಲ್ಲಾಡಿಸಿದೆ. ತಕ್ಷಣ ನನ್ನ ಕೈಗಳಿಂದ ಅವಳ ಕೈಯನ್ನು ಬಿಡಿಸಿಕೊಂಡು "ಖಿhಚಿಣ's ಟಿoಣ ಜಿಚಿiಡಿ... ನನಗೆ ಬ್ರೌನಿ ಬೇಕು" ಎಂದು ಜೋರಾಗಿ ಅಳಲು ಪ್ರಾರಂಭಿಸಿದಳು. "ನಾನು ಕೇಳಿದ್ದೆಲ್ಲ ಕೊಡ್ತಾನೆ ದೇವರು ಅಂತ ಹೇಳಿದ್ದೆ ನೀನು... ನಿನ್ನ ದೇವರು ಕೆಟ್ಟವನು.. ಬ್ರೌನೀನ ತೊಗೊಂಡು ಬಿಟ್ಟ.. ಸಿಂಡಿಯ ದೇವರೇ ಒಳ್ಳೆಯವನು... ಅವಳಿಗೆ ಪುಟ್ಟ ತಂಗಿ ಕೊಟ್ಟ... ನಿನ್ನ ದೇವರು ಕೆಟ್ಟವನು... I hಚಿಣe ಥಿouಡಿ ಉoಜ... I hಚಿಣe ಥಿouಡಿ ಉoಜ..." ಎಂದು ಕೂಗಾಡಿದಳು.</p>
<p>ಅವಳ ಪುಟ್ಟ ಹೃದಯದಲ್ಲಿ ಆಗುತ್ತಿದ್ದ ಹೋರಾಟ ನನಗೆ ಅರ್ಥವಾಗುತ್ತಿತ್ತು. ಆದರೆ .... ದೇವರೇ ... ನಾನೇನು ಮಾಡಲಿ?</p>
<p><strong><em>-ಸಂಧ್ಯಾ ರವೀಂದ್ರನಾಥ್</em></strong>(ಮಿಲ್ ಪೀಟಸ್, ಕ್ಯಾಲಿಫೋರ್ನಿಯ)</p>
<p>
<strong>ತೀರದ ಹಂಬಲ</strong>
</p>
<p><em>ಅಮ್ಮನಿಗೆ ಇದ್ದದ್ದು ಒಂದೇ ಆಸೆ; ಅದನ್ನು ಪೂರೈಸಲು ಆಯಿತೆ?</em>ಕಿಟಕಿಯಿಂದ ಹೊರಗೆ ಹನಿಯುತ್ತಿದ್ದ ಮಳೆಯನ್ನೇ ದಿಟ್ಟಿಸುತ್ತಾ ಕುಳಿತಿದ್ದಳು ಸರಳ. ನೆನಪುಗಳು<br /><em>ಅಮೆರಿಕನ್ನಡದ ಕತೆಗಳು/೧೦೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೦೫</em><br />ಒಂದರ ಮೇಲೊಂದು ನುಗ್ಗಿ ಬಂದು ಮನಸ್ಸನ್ನು ಘಾಸಿಗೊಳಿಸುತ್ತಿದ್ದವು. ಹೃದಯದಲ್ಲಿ ಏನೋ ವೇದನೆ, ಚಿತ್ರಹಿಂಸೆ.</p>
<p>ಗಂಡ ಆಫೀಸಿಗೆ ಹೋಗಿದ್ದರು. ಮಗನನ್ನು ಶಾಲೆಗೆ ಕಳಿಸಿಯಾಗಿತ್ತು. ಮಾಡಬೇಕಾದ ಕೆಲಸಗಳು ಹಲವಿದ್ದರೂ ಮಾಡುವ ಮನಸ್ಸಿಲ್ಲ. ಬೇಸರ.</p>
<p>ಮತ್ತೆ ನೆನಪುಗಳು .....</p>
<p>ಪುಟ್ಟ ಸರಳ ಲಂಗದ ನಿರಿಗೆಗಳನ್ನು ಚಿಮ್ಮಿಸುತ್ತಾ ಓಡಿ ಬಂದು ಕೂಗಿಕೊಂಡಳು, "ಅಮ್ಮಾ, ಈವತ್ತು ಸ್ಕೂಲ್‍ನಲ್ಲಿ ಸಂಗೀತದ ಸ್ಪರ್ಧೆಯಲ್ಲಿ ನಂಗೇ ಫಸ್ಟ್ ಪ್ರೈಜ್!" ಅಮ್ಮ "ಹೌದಾ" ಅಂತ ಕಣ್ಣರಳಿಸಿ ನಗೆ ತುಳುಕಿಸಿದರು. ಆಗ ಅಮ್ಮನ ಕಣ್ಣಿನಲ್ಲಿ ಬೆಳಗಿದ್ದ ಸಂತಸ, ಹೆಮ್ಮೆಯನ್ನು ಸರಳ ಎಂದಾದರೂ ಮರೆತಾಳೆ?</p>
<p>* * *</p>
<p>ಸರಳ ಮೊದಲ ಬಾರಿಗೆ ಗಂಡನೊಡನೆ ಅಮೇರಿಕಾಗೆ ಹೊರಟು ನಿಂತಿದ್ದಳು. ವಿಮಾನ ನಿಲ್ದಾಣಕ್ಕೆ ಬಂದಿದ್ದಳು ಅಮ್ಮ. ಹೃದಯದಲ್ಲಿದ್ದ ಶೋಕವನ್ನು ಅದುಮಿ ಮುಖದಲ್ಲಿ ಬಾರದ ನಗೆಯನ್ನು ಎಳೆದು ತಂದು 'ಹೋಗಿ ಬಾ' ಅಂತ ಹರಸಿದ್ದಳು ಅಮ್ಮ. ಅಮ್ಮನ ಕಣ್ಣಿನಲ್ಲಿ ಹನಿಗಳು ಮಿನುಗಿದ್ದವು. ಸರಳೆಯೂ ತುಂಬಿ ಬಂದ ದುಃಖವನ್ನು ಅಮ್ಮನ ಕಣ್ಣಿನಿಂದ ಮರೆಯಾಗುವಷ್ಟು ದೂರ ಹೋಗುವವರೆಗೂ ತಡೆ ಹಿಡಿದಿದ್ದಳು. ಆದರೆ ಪ್ಲೇನ್‍ನಲ್ಲಿ ದಾರಿಯುದ್ದಕ್ಕೂ ಅಮ್ಮನ ಮುಖವೇ ಕಣ್ಣೆದುರು ತೇಲಿ ಬರುತ್ತಿತ್ತು.</p>
<p>* * *</p>
<p>ಮೊಟ್ಟ ಮೊದಲ ಬಾರಿಗೆ ನಾಲ್ಕು ವರ್ಷದ ಮಗ ಅಜಯನನ್ನು ಕರೆದುಕೊಂಡು ಅಮ್ಮನ ಮನೆಗೆ ಬಂದಿದ್ದಳು ಸರಳ. "ಏನೋ ನಾನು ಯಾರು ಹೇಳು ನೋಡೋಣ?" ಅಂತ ಮೊಮ್ಮಗನನ್ನು ಎತ್ತಿ ಮಾತನಾಡಿಸುವಾಗ ಅಮ್ಮನ ಕಣ್ಣೀನಲ್ಲಿ ಅದೇ ಹೊಳಪು, ಹೆಮ್ಮೆ, ಸಂತಸಗಳ ಸಮ್ಮಿಶ್ರಣ. ಆದರೆ ಕನ್ನಡದ ಗಂಧವಿಲ್ಲದ ಅಜಯ ಬೆಪ್ಪನಂತೆ ಮಿಕಮಿಕ ನೋಡುತ್ತಿದ್ದ. ಒಂದು ಕ್ಷಣ ಅಮ್ಮನ ಕಣ್ಣಿನಲ್ಲಿ ನೋವಿನ ಛಾಯೆ ಹಾಸಿತೆ?</p>
<p>"ಮಗೂಗೆ ಕನ್ನಡ ಕಲಿಸೋದಲ್ವೇನೇ?" ಅಂದಳು ಅಮ್ಮ.</p>
<p>ಏನನ್ನು ಹೇಳಲು ತಿಳಿಯದೆ ಸುಮ್ಮನೆ ನಗೆಯಾಡಿದಳು ಸರಳ.</p>
<p>'ಅಮೇರಿಕದಲ್ಲಿ ಮಕ್ಕಳೀಗೆ ಕನ್ನಡ ಕಲಿಸೋದು ಎಷ್ಟು ಕಷ್ಟ ಅಂತ ಅಮ್ಮನಿಗೆ ಹೇಗೆ ಗೊತ್ತಾಗಬೇಕು?" ಅಂತ ಮನಸ್ಸಿನಲ್ಲಿಯೇ ಯೋಚಿಸಿದಳು ಸರಳ. ಆದರೂ ತನ್ನ ಇತರ ಭಾರತೀಯ ಸ್ನೇಹಿತೆಯರು ತಮ್ಮ ಮಕ್ಕಳಿಗೆ ಅವರ ಮಾತೃಭಾಷೆಗಳಾದ ಮರಾಠಿ, ಹಿಂದಿ ಮುಂತಾದ್ದುವನ್ನು ಕಲಿಸಿದ್ದು ಸರಳೆಗೆ ತಿಳಿದ ವಿಷಯವೇ!?</p>
<p>"ಮೊಮ್ಮಕ್ಕಳ ಮುದ್ದು ಮಾತನ್ನು ಆಲಿಸುವುದಕ್ಕಿಂತ ಹೆಚ್ಚಿನ ಸುಖ ಅಜ್ಜಿಗೆ<br />ಬೇರೆ ಯಾವುದಿದೆ ಹೇಳು?" ಅಂದಿದ್ದಳು ಅಮ್ಮ.</p>
<p>"ಈಗ ಹೇಗೂ ತಂಗಿ ಸುಮನಳಿಗೆ ಮದುವೆಯಾಗಿದೆ. ಇನ್ನು ಮೂರು-ನಾಲ್ಕು ವರ್ಷಕ್ಕೆ ಅಮ್ಮ ಅವಳ ಮಕ್ಕಳ ತೊದಲು ಮಾತನ್ನು ಕೇಳಬಹುದು" ಅಂತ ಅಂದುಕೊಂಡಳು ಸರಳ.</p>
<p>* * *</p>
<p>ಹತ್ತು ವರ್ಷದ ಮಗ ಅಜಯನ ಜೊತೆ ಅಮ್ಮನ ಹಾಸಿಗೆಯ ಪಕ್ಕ ಕುಳಿತಿದ್ದಳು ಸರಳ. 'ಆಕೆ ಇನ್ನು ಹೆಚ್ಚು ದಿನ ಬದುಕುವ ಸಂಭವ ಇಲ್ಲ' ಅಂತ ಡಾಕ್ಟರ್ ಹೇಳಿದ್ದರು. ಅಮ್ಮ ಕಣ್ಣು ಬಿಟ್ಟು ನೋಡಿ ಕ್ಷೀಣವಾದ ದನಿಯಲ್ಲಿ "ಬಂದ್ಯಾ ಅಜಯ್?" ಅಂದಳು. ಸುಮಾರಾಗಿ ಕನ್ನಡ ಅರ್ಥವಾಗುತ್ತಿದ್ದರೂ ಮಾತಾಡಲು ಬಾರದ ಅಜಯ್ ಕಣ್ಣು ಕಣ್ಣು ಬಿಟ್ಟು ನೋಡುತ್ತಾ ಕುಳಿತಿತ್ತು. ಆ ಗಳಿಗೆಯಲ್ಲಿ ಮಗನಿಗೆ ಕನ್ನಡ ಕಲಿಸದ ತಪ್ಪಿಗಾಗಿ ತನ್ನನ್ನು ತಾನೇ ದ್ವೇಷಿಸಿಕೊಂಡಳು ಸರಳ. ತಂಗಿ ಸುಮನಳ ಮಕ್ಕಳ ಮಾತನ್ನು ಅಮ್ಮ ಕೇಳಬಹುದೆಂದು ಅವಳು ಎಣಿಸಿದ್ದು ಸುಳ್ಳಾಗಿತ್ತು. ಸುಮನಳಿಗೆ ಮದುವೆಯಾಗಿ ಆರು ವರ್ಷಗಳಾದರೂ ಮಕ್ಕಳಾಗಿರಲಿಲ್ಲ.</p>
<p>ಅಮ್ಮನ ಮನೆ ಬಿಟ್ಟು ಹೊರಡುವುದಕ್ಕೆ ಸರಳೆಗೆ ಕಾಲೇ ಬಾರದು. ಆದರೂ ಕರ್ತವ್ಯ ಕೈಮಾಡಿ ಕರೆಯುತ್ತಿದೆ. ದೂರ ದೇಶದಲ್ಲಿ ಗಂಡ ಒಬ್ಬರೇ ಇದ್ದಾರೆ. ಅಜಯನಿಗೆ ಆಗಲೇ ಸುಮಾರು ಸ್ಕೂಲು ತಪ್ಪಿ ಹೋಗಿದೆ.</p>
<p>'ಹಾಳು ಕರ್ತವ್ಯ' ಅಂತ ಶಪಿಸಿದಳು ಸರಳ. "ಹೋಗಿ ಬರ್ತೀನಿ" ಅಂತ ಅಮ್ಮನಿಗೆ ಹೇಳುವಾಗ ಗಂಟಲು ಕಟ್ಟಿ ಬಂತು ಸರಳೆಗೆ. 'ಬಹುಶಃ ಇನ್ನು ನಾನು ಅಮ್ಮನನ್ನು ನೋಡಲಾರೆ' ಅಂತ ಯೋಚಿಸುವಾಗ ಹೃದಯಕ್ಕೆ ಬರೆ ಹಾಕಿದ ಹಾಗಾಗುತ್ತಿತ್ತು.</p>
<p>ನಿನ್ನೆ ಊರಿಂದ ತಂತಿ ಬಂತು - 'ಅಮ್ಮ ಸ್ವರ್ಗಸ್ಥರಾದರು'.</p>
<p>ಎರಡೇ ಪದಗಳು, 'ಅಮ್ಮ ಸ್ವರ್ಗಸ್ಥರಾದರು' - ಆದರೆ ಹೃದಯವನ್ನು ಹಿಂಡುವ ಶಕ್ತಿ ಇದ್ದಿತ್ತು ಅವಕ್ಕೆ. ಈಗ ಒಂದು ತಿಂಗಳ ಹಿಂದೆ ಭಾರತದಿಂದ ಬಂದಿದ್ದ ಸರಳೆ ಮತ್ತೆ ಊರಿಗೆ ಹೋಗಲು ಇಚ್ಛಿಸಲಿಲ್ಲ. ಹೋಗಿ ಮಾಡುವುದಾದರೂ ಏನನ್ನು? ಆದರೂ ಮನ ರೋದಿಸುತ್ತಿತ್ತು- "ಕಡೆಗೂ ಅಮ್ಮನಿಗೆ ಮೊಮ್ಮಕ್ಕಳ ಮುದ್ದು ಮಾತನ್ನು ಕೇಳದ ಕೊರತೆ ತುಂಬಲಿಲ್ಲವಲ್ಲಾ" ಅಂತ.</p>
<p>"ದೇವರೇ ನನಗೆ ಇನ್ನೊಂದು ಅವಕಾಶ ಕೊಡು. ನಾನು ಹೇಗಾದರೂ ಮಾಡಿ ಅಜಯನಿಗೆ ಕನ್ನಡ ಕಲಿಸಿ ಅಮ್ಮನ ಕೈಲಿ ಮಾತಾಡೋ ಹಾಗೆ ಮಾಡ್ತೀನಿ" ಅಂತ ಮೊರೆ ಇಟ್ಟಿತು ಅವಳ ಹೃದಯ - ತೀರದ ಹಂಬಲ - ಹುಚ್ಚು ಆಸೆ.</p>
<p>ಮತ್ತೆ ನೆನಪುಗಳು...</p>
<p><em>ಅಮೆರಿಕನ್ನಡದ ಕತೆಗಳು/೧೦೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೦೭</em><br />ಪುಟ್ಟ ಸರಳ ಕೆಟ್ಟ ಕನಸಿನಿಂದ ಬೆಚ್ಚಿ ಎಚ್ಚತ್ತು ಆಳುತ್ತಿದ್ದಳು "ಅಮ್ಮಾ... ಅಮ್ಮಾ".</p>
<p>"ಅದು ಬರೀ ಕನಸು ಸರಳಾ, ನೀನು ಮಲಗಿಕೋ ಈಗ " ಅಮ್ಮ ತಟ್ಟಿ ತಟ್ಟಿ ಮಲಗಿಸುತ್ತಿದ್ದಳು- ಅಂದು.</p>
<p>ಇಂದು?</p>
<p>ಇಂದು ಸರಳ ಪುಟ್ಟವಳಲ್ಲ. ಇದು ಕನಸಲ್ಲ. ಸಾಂತ್ವನದ ನುಡಿಯಾಡಲು ಅಮ್ಮನಿಲ್ಲ. ಆದರೂ ಸರಳ ಆಳುತ್ತಿದ್ದಳು- "ಅಮ್ಮಾ... ಅಮ್ಮಾ...."</p>
<p><strong><em>-ನಳಿನಿ ಮೈಯ</em></strong>(ವೆಸ್ಟ್‍ಮಾಂಟ್, ಇಲಿನಾಯ್)</p>
<p>
<strong>ತಾಯಿ ತ್ಯಾಗಿ</strong>
</p>
<p>
<em>ರಮೇಶನಿಗೆ ತನ್ನ ತಾಯಿ ಶಾಂತ-ನಿದ್ರೆ ಮಾಡುತ್ತಿರುವಂತೆ ಕಂಡಿತು. ಒಳಗೆ ಹೋಗಿ ಕಾಫಿ ಮಾಡಿಕೊಂಡು ಕಪ್ಪಿನಲ್ಲಿ ಹಾಕಿಕೊಂಡು ಬಂದು ತಾಯಿ ಏಳುವುದನ್ನೇ ಕಾಯುತ್ತ ಕುಳಿತ.</em>
</p>
<p>ಅಂದು ಒoಣheಡಿ's ಆಚಿಥಿ. ಬೆಳಗ್ಗಿನಿಂದ ಮನೆಯಲ್ಲಿ ಸಂಭ್ರಮವೋ ಸಂಭ್ರಮ. ರಾಜೀವ್, ಸ್ನೇಹ ಮತ್ತು ಲೀನ ಸ್ಕೂಲಿನಲ್ಲಿ ತಾಯಿಗಾಗಿ ಸ್ಪೆಷಲ್ ಆಗಿ ಡೆಕೊರೇಟ್ ಮಾಡಿ ತಮ್ಮ ಸಂದೇಶಗಳನ್ನು ಬರೆದು ತಯಾರಿಸಿದ್ದ ಕಾರ್ಡುಗಳನ್ನು ೩ ದಿನದಿಂದ ಬಚ್ಚಿಟ್ಟಿದ್ದು ಬೆಳಿಗ್ಗೆ ಎದ್ದ ತಕ್ಷಣ ಸಂಭ್ರಮದಿಂದ ತಾಯಿಗೆ ತಂದು ಕೊಟ್ಟು ಅವತ್ತು ತಾವೇ ತಾಯಿಗೆ bಡಿeಚಿಞ-ಜಿಚಿsಣ ಮಾಡುತ್ತೇವೆಂದು ನನ್ನ ಅರ್ಧಾಂಗಿಯನ್ನು ಹಾಸಿಗೆಯಿಂದ ಏಳಲೂ ಬಿಡದೆ ಉಪ್ಪಿಟ್ಟು ತಯಾರಿಸಲು ಸಹಾಯ ಮಾಡಲು ನನ್ನ ಮರೆ ಹೊಕ್ಕರು. ನನಗೋ, ಇನ್ನೂ ಸ್ವಲ್ಪ ಹೊತ್ತು ಮಲಗಿರಬೇಕೆಂದು ಮನಸ್ಸು ಆದರೂ ಮಕ್ಕಳ ಸಂಭ್ರಮ ಕಂಡು ಅವರನ್ನು ನಿರಾಸೆಪಡಿಸಲು ಮನಸ್ಸಿಲ್ಲದೆ ಅಡಿಗೆಮನೆ ಹೊಕ್ಕು bಡಿeಚಿಞ-ಜಿಚಿsಣ ತಯಾರಿಸಲು ಸಿದ್ಧನಾದೆ. ಈರುಳ್ಳಿ, ಮೆಣಸಿನಕಾಯಿ ಹೆಚ್ಚುತ್ತಾ, ಮಕ್ಕಳಿಗೆ ತಾಯಿಯ ಹಿರಿಮೆ, ತ್ಯಾಗ, ಮಮತೆ, ವಾತ್ಸಲ್ಯಗಳ ಬಗ್ಗೆ ಭಾಷಣ ಕೊಡುತ್ತಾ, ಗಣೇಶ, ಕೃಷ್ಣ, ರಾಮ, ಶಂಕರಾಚಾರ್ಯರ ಮಾತೃ ಬಾಂಧವ್ಯ, ವಾತ್ಸಲ್ಯಗಳ ಕುರಿತು ಹೇಳುತ್ತಿದ್ದೆ. ತಂದೆಗಿಂತಲು ತಾಯಿದು ಹೆಚ್ಚಿನ ತ್ಯಾಗ, ವಿಶಾಲ ಮನೋಭಾವ ಇತ್ಯಾದಿ ಹೇಳುತ್ತಾ ಒಗ್ಗರಣೆ ಹಾಕುತ್ತಿದ್ದಂತೆ ೨೦ ವರ್ಷಗಳ ಹಿಂದಿನ ಘಟನೆಯೊಂದು ಕಣ್ಣಮುಂದೆ ನಿಂತಿತು.</p>
<p>ಬೆಂಗಳೂರಿನಲ್ಲಿ ಮಲ್ಲೇಶ್ವರದಲ್ಲಿ ಗೆಳೆಯ ಶೇಖರ್‍ನ ಮನೆಗೆ ಹೋಗಿದ್ದೆ.</p>
<p>ನಾನೂ ಶೇಖರ್ ಕಾಲೇಜಿನ ಬಗ್ಗೆ ಮಾತನಾಡುತ್ತಾ ಉಪ್ಪಿಟ್ಟು ತಿನ್ನುತ್ತಿದ್ದೆವು. ಆ ವೇಳೆಗೆ ಸುಮಾರು ೧೦-೧೨ ವರ್ಷದ ಹುಡುಗ ಬೀದಿಯಲ್ಲಿ ಸಣ್ಣ ಧ್ವನಿಯಲ್ಲಿ<br />ಅಳುತ್ತಾ 'ಅಮ್ಮಾ, ಅಮ್ಮಾ' ಎಂದು ಬರುತ್ತಿದ್ದ. ಅವನ ಹಿಂದೆ ೭-೮ ಹುಡುಗರು 'ಹುಚ್ಚಾ ಹುಚ್ಚಾ' ಎಂದು ಕೂಗಿಕೊಂಡು ಬರುತ್ತಿದ್ದರು. ಇದನ್ನು ಕೇಳಿದ ಆ ಹುಡುಗ ಅವರ ಕಡೆ ಒಂದು ಕಲ್ಲೆಸೆದು ಓಡಿಬಂದು ಶೇಖರನ ಮನೆಯೊಳಗೆ ಹೊಕ್ಕು ಶೇಖರನ ತಾಯಿಯವರನ್ನು ತಬ್ಬಿಕೊಂಡು 'ಅತ್ತೆ, ಅತ್ತೆ ನೋಡತ್ತೆ. ಅವರೆಲ್ಲಾ ನನ್ನನ್ನ ಹುಚ್ಚ - ಹುಚ್ಚ ಅಂತ ಕರೀತಾರೆ' ಎಂದ.</p>
<p>ಪಂಕಜಮ್ಮನವರು ಅವನ ತಲೆ ನೇವರಿಸುತ್ತಾ 'ಹೋಗಲಿ ಬಿಡಪ್ಪಾ, ಅವರು ಹಾಗೆ ಅಂದರೆ ನೀನು ಹುಚ್ಚನಾಗಿ ಬಿಡ್ತೀಯಾ' ಎಂದು ಅವರ ಬಾಗಿಲಿಗೆ ಬಂದಿದ್ದ ತುಂಟ ಹುಡುಗರನ್ನೆಲ್ಲಾ ಗದರಿಕೊಂಡು ಕಳುಹಿಸಿದರು. ಇದರಿಂದ ಸಂತೋಷಗೊಂಡ ಆ ಹುಡುಗನು 'ಅತ್ತೆ, ಅತ್ತೆ ನೀನು ಬಹಳ ಒಳ್ಳೆಯವಳತ್ತೆ. ಮತ್ತೆ ಅಮ್ಮನ್ನ ನೋಡೋಕೆ ಆಸ್ಪತ್ರೆಗೆ ಇವತ್ತು ಹೋಗಲೇ ಬೇಕತ್ತೆ. ನೀನು ದಿನಾ ನಾಳೆ, ನಾಳೆ ಅಂತ ಸತಾಯಿಸಿಕೊಂಡು ಬರ್ತಾ ಇದೀಯಾ' ಮುನಿಸಿಕೊಂಡವನಂತೆ ಅಂದನು.</p>
<p>ಪಂಕಜಮ್ಮನವರು ಒಂದು ವಿಧವಾದ ಸಂಕಟದಿಂದ 'ಆಗಲಿ ಹೋಗೋಣ ರಮೇಶ, ಮೊದಲು ನೀನು ಉಪ್ಪಿಟ್ಟು ತಿನ್ನು. ಆಮೇಲೆ ಖಂಡಿತ ಹೋಗೋಣ' ಎಂದು ಅವನನ್ನು ಒಳಕ್ಕೆ ಕರೆದುಕೊಂಡು ಹೋದರು.</p>
<p>ನಾನು ಪ್ರಶ್ನಾರ್ಥಕವಾಗಿ ಶೇಖರನ ಕಡೆ ನೋಡುತ್ತಾ 'ಯಾರು ಶೇಖರ, ಈ ರಮೇಶ' ಎಂದೆ.</p>
<p>'ಅವನದು ಕರುಣಾಜನಕವಾದ ಕಥೆ ಶಂಕರ್. ಅದನ್ನು ಕೇಳಿದರೆ ಯಾರಿಗಾದರೂ ಕರುಳು ಮಿಡಿಯುತ್ತೆ' ಎಂದ.</p>
<p>'ಹಾಗಾದರೆ ಅದನ್ನು ನಾನು ಕೇಳಲೇ ಬೇಕು' ಎಂದೆ ನಾನು. ಆ ವೇಳೆಗೆ ಪಂಕಜಮ್ಮನವರು ಕಾಫಿ ಹಿಡಿದುಕೊಂಡು ಬಂದು ನಿಂತಿದ್ದರು. 'ಆ ಕಥೆ ನಿನಗೆ ಕೇಳಬೇಕೆಂದು ಬಹಳ ಉತ್ಸುಕತೆ ಇದ್ದರೆ ನಾನೇ ಹೇಳ್ತೀನಿ' ಎಂದು ನಿಟ್ಟುಸಿರೊಂದನ್ನು ಬಿಟ್ಟು ಹೇಳತೊಡಗಿದರು.</p>
<p>"ಇವರ ತಾಯಿಗೆ ಇವನೇ ಕೊನೇ ಮಗ. ಇವನಿಗಿಂತ ದೊಡ್ಡವರು ಇಬ್ಬರು ಗಂಡು ಮಕ್ಕಳು, ಇಬ್ಬರು ಹೆಣ್ಣು ಮಕ್ಕಳು. ಇಬ್ಬರು ಗಂಡು ಮಕ್ಕಳೂ ಬೊಂಬಾಯಿಯಲ್ಲಿ ಒಳ್ಳೆ ಕೆಲಸದಲ್ಲಿದ್ದಾರೆ. ಇಬ್ಬರು ಹೆಣ್ಣು ಮಕ್ಕಳಿಗೂ ಮದುವೆಯಾಗಿ, ಗಂಡಂದಿರ ಮನೆಯಲ್ಲಿದ್ದಾರೆ. ಬಹಳ ದಿನಗಳಾದಮೇಲೆ ರಮೇಶ ಹುಟ್ಟಿದ. ಇವನಾದ ಮೇಲೆ, ಇಬ್ಬರು ಮಕ್ಕಳಾದರೂ, ಅವರು ಉಳಿಯಲಿಲ್ಲ. ಇದರಿಂದಾಗಿ ರಮೇಶ, ತಾಯಿ ತಂದೆಗಳ ಅಚ್ಚು ಮೆಚ್ಚಿನ ಮಗನಾದ. ಅದರಲ್ಲೂ ಅವರ ತಾಯಿಗಂತೂ ಇವನನ್ನು ಒಂದು ಕ್ಷಣ ಬಿಟ್ಟಿರಲಾಗುತ್ತಿರಲಿಲ್ಲ. ಅದಕ್ಕೆ ಸರಿಯಾಗಿ ರಾಮೇಶನೂ ಸಹ ಚಿಕ್ಕಂದಿನಿಂದಲೂ ಬಹಳ ಚೂಟಿಯಾದ ಹುಡುಗ. ಸ್ಕೂಲಿಗೆ ಸೇರಿದ. ಅಲ್ಲಿಯೂ<br /><em>ಅಮೆರಿಕನ್ನಡದ ಕತೆಗಳು/೧೦೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೦೯</em><br />ಉಪಾಧ್ಯಾಯರ ಅಚ್ಚು ಮೆಚ್ಚಿನ ಹುಡುಗನಾಗಿ ಶಾಲೆಗೇ ಫಸ್ಟ್ ಬರುತ್ತಿದ್ದ. ಬುದ್ಧಿವಂತಿಕೆಯ ಜೊತೆಗೆ ವಿನಯವೂ ಸೇರಿ ಇವನು ಎಲ್ಲರಿಗೂ ಪ್ರೀತಿ ಪಾತ್ರನಾಗಿದ್ದ. ಸ್ಕೂಲಿನಲ್ಲಿ ಬಂದ ಪ್ರೈಜುಗಳನ್ನು ತಂದು ತಾಯಿಗೆ ತೋರಿಸಿದಾಗಲಂತೂ ಆ ತಾಯಿಯ ಸಂಭ್ರಮ ಹೇಳತೀರದು. ಆಕೆಯೂ ಅಷ್ಟೆ ಬಹಳ ನಿಗರ್ವಿ. ಯಾರಾದರೂ ಆಕೆಯ ಮಗನ ಬಗ್ಗೆ ಹೊಗಳಿದರೆ, ಆಕೆ ಜಂಭ ಪಡದೆ 'ಎಲ್ಲಾ ದೇವರ ಕೃಪೆ' ಎಂದು ಸುಮ್ಮನಾಗಿಬಿಡುತ್ತಿದ್ದರು. ಇವನ ಪುರೋಭಿವೃದ್ಧಿಯನ್ನು ಕಂಡು ಇವರ ನೆಂಟರು ಕುರುಬುತ್ತಿದ್ದರೂ ಸಹ. ಆದರೆ ವಿಧಿ, ಈ ಸಂತೋಷ ವೈಭವಗಳನ್ನು ಬಹಳ ಕಾಲ ಇರಗೊಡಿಸಲಿಲ್ಲ.</p>
<p>ಒಂದು ಸಲ ಕಮಲಮ್ಮನವರು ಜ್ವರದಿಂದ ಹಾಸಿಗೆ ಹಿಡಿದರು. ಮೊದಮೊದಲು ಜ್ವರವನ್ನು ನಿರ್ಲಕ್ಷಿಸಿದುದರಿಂದ, ಈ ಜ್ವರ ಪ್ರಬಲಗೊಂಡು ಕ್ಷಯಕ್ಕೆ ತಿರುಗಿಕೊಂಡಿತು. ಆಕೆಯನ್ನು ಹಾಸ್ಪಿಟಲ್‍ಗೆ ಸೇರಿಸಲೇಬೇಕಾಗಿಬಂತು. ಆದರೆ ಆಕೆ ಅದಕ್ಕೆ ಒಪ್ಪಿಗೆ ಕೊಡಲಿಲ್ಲ. ತನ್ನ ರಮೇಶನನ್ನು ಬಿಟ್ಟಿರಬೇಕಲ್ಲ ಎಂಬುದೇ ಪ್ರಬಲ ಕಾರಣ. ಈಕೆಯ ಗಂಡ ಶ್ರೀನಿವಾಸರಾಯರು- ಪಾಪ ದೇವರಂಥ ಮನುಷ್ಯರು- ಬಹಳ ಅಧೀರರಾದರು. ಕಮಲಮ್ಮನವರ ದುಃಖವಂತೂ ಹೇಳತೀರದು. ಅವರು ತಮ್ಮ ಮಗ ರಮೇಶನನ್ನು ತಬ್ಬಿಕೊಂಡು ಬಹಳ ಹೊತ್ತು ಅಳುತ್ತಾ ಕೂತುಬಿಡುತ್ತಿದ್ದರು. ಒಂದೊಂದು ದಿನ ರಮೇಶ ಅವರಿಗೆ ಧೈರ್ಯ ಹೇಳುತ್ತಿದ್ದ. ಅವನು ಅಷ್ಟು ಚಿಕ್ಕವನಾದರೂ ದೊಡ್ಡ ದೊಡ್ಡ ಮಾತುಗಳನ್ನು ಹೇಳುತ್ತಿದ್ದ. 'ಅಮ್ಮ ಸುಮ್ಮನೆ ಅಳಬೇಡಮ್ಮ. ನೀನು ಆಸ್ಪತ್ರೆಗೆ ಸೇರು. ನಾನು ನಿನಗೆ ದಿನಾ ಬೆಳಿಗ್ಗೆ ಕಾಫಿ, ಮಧ್ಯಾಹ್ನ ಊಟ, ಸಾಯಂಕಾಲ ಕಾಫಿ ತಂದು ಕೊಡ್ತೀನಿ. ನಿನಗೆ ಬೇಗ ವಾಸಿ ಆಗತ್ತೆ' ಅಂತಿದ್ದ. ಕಮಲಮ್ಮನವರು ಒಣನಗೆ ನಗುತ್ತಾ 'ಹುಚ್ಚು ಮಗು' ಎಂದೆನ್ನುತ್ತಿದ್ದರು. ಕಡೆ ಕಡೆಗೆ ವ್ಯಾಧಿ ಉಲ್ಬಣಾವಸ್ಥೆಗೆ ಬರುತ್ತಿರಲು ನಾನೂ ಅವರನ್ನು ಒತ್ತಾಯಪಡಿಸಿ, ಅವರು ಆಸ್ಪತ್ರೆಯಿಂದ ಹಿಂದಿರುಗುವವರಿಗೂ ನಮ್ಮ ಮನೆಯಲ್ಲೇ ಅವರ ಗಂಡನಿಗೆ, ರಮೇಶನಿಗೆ ಊಟದ ಏರ್ಪಾಟು ಮಾಡುತ್ತೇನೆಂತಲೂ, ಅವರ ಯೋಗಕ್ಷೇಮದ ಬಗ್ಗೆ ಏನೂ ಯೋಚನೆ ಮಾಡಬಾರದೆಂತಲೂ ಹೇಳಿದೆ. ಕಮಲಮ್ಮನವರು ಮೊದಲು ಇದಕ್ಕೆ ಒಪ್ಪದಿದ್ದರೂ ಎಲ್ಲರ ಒತ್ತಾಯದ ಮೇಲೆ ಒಪ್ಪಿದರು.</p>
<p>ಇಲ್ಲಿಂದ ಪ್ರಾರಂಭವಾಯ್ತು ನೋಡು ಪಾಪ ಅವನಿಗೆ ಕಷ್ಟಗಳ ಪರಂಪರೆ. ಸರಿ ಕಮಲಮ್ಮನವರನ್ನು ಇಲ್ಲಿಯೇ ಹಾಸ್ಪಿಟಲ್‍ಗೆ ಸೇರಿಸಿದ್ದಾಯ್ತು. ಶ್ರೀನಿವಾಸರಾಯರಂತೂ ಬಹಳ ಅಧೀರರಾಗಿದ್ದರು. ಸದಾ ಹಸನ್ಮುಖಿಯಾಗಿರುತ್ತಿದ್ದ ಅವರು ರುದ್ರ ಮೌನವನ್ನು ತಾಳಿದ್ದರು. ಕಾಫಿ, ತಿಂಡಿ, ಊಟ ನಾನೇ ತೆಗೆದುಕೊಂಡು<br />ಹೋಗಿ ಕೊಡುತ್ತೇನೆಂದರೂ ಒಪ್ಪದೆ ರಮೇಶನು ತಾನೇ ಸ್ವತಃ ಮೂರು ಹೊತ್ತು ಕಾಫಿ, ತಿಂಡಿ, ಊಟಗಳನ್ನು ತೆಗೆದುಕೊಂಡು ಹೋಗಿ ತಾಯಿಗೆ ಕೊಡುತ್ತಿದ್ದ. ಇಷ್ಟಾದರೂ ತನ್ನ ಓದನ್ನು ಮತ್ತು ಸ್ಕೂಲನ್ನು ಅಲಕ್ಷಿಸಿರಲಿಲ್ಲ. ಇವನ ತಾಯಿ, ಇವನಿಗೆ ಇಷ್ಟು ಶ್ರಮ ತೆಗೆದುಕೊಳ್ಳಬೇಡವೆಂದು ಹೇಳಿದರೂ, ಕೇಳುತ್ತಿರಲಿಲ್ಲ. ಕೆಲವು ದಿನಗಳಲ್ಲಿಯೇ ಹುಡುಗ ಅರ್ಧ ಇಳಿದು ಹೋದ.</p>
<p>ಕಮಲಮ್ಮನವರಿಗೆ ಸ್ವಲ್ಪ ದಿನ ಗುಣಮುಖವಾಗಿ ಕಂಡುಬಂದರೂ ಸಹ ಮತ್ತೆ ಮೊದಲಿನ ಸ್ಥಿತಿಗೆ ಬರುತ್ತಿತ್ತು. ಹೀಗಾಗಿ ಅವರಿಗೆ ಉಳಿಯುವ ಭರವಸೆಯೇ ಇಲ್ಲದೆ ಹೋಯಿತು. ಒಂದು ದಿನ ನಾನು ಅವರನ್ನು ನೋಡಲು ಹೋಗಿದ್ದಾಗ, ನನ್ನನ್ನು ಹತ್ತಿರ ಕರೆದು 'ನೋಡಿ ಪಂಕಜಮ್ಮನವರೆ, ನಾನು ಉಳಿಯುವ ಭರವಸೇನೇ ಇಲ್ಲ. ಒಂದ್ಸಮಯ ನಾನೇದಾರು ಹೋಗಿಬಿಟ್ಟರೆ ನನ್ನ ಕಂದ ರಮೇಶನ್ನ ಮತ್ತು ನಮ್ಮವರನ್ನು ನೋಡಿಕೊಳ್ಳೋರು ಯಾರ್ರೀ' ಇಷ್ಟು ಹೇಳಿದವರೇ, ಗಳಗಳನೆ ಅಳುವುದಕ್ಕೆ ಮೊದಲು ಮಾಡಿದರು. ನನಗೂ ಅಳು ತಡೆದುಕೊಳ್ಳಲಾಗಲಿಲ್ಲ. 'ಹಾಗೆನ್ನಬೇಡಿ ಕಮಲಮ್ಮ. ನಿಮಗೆ ಈಗೀಗ ಗುಣಮುಖವಾಗ್ತಾ ಇದೆ' ಎಂದು ನಾನೇನೋ ಸಮಾಧಾನ ಹೇಳಿದೆ. ಆದರೆ ಅವರಿಗೆ ಆ ಭರವಸೆ ಇರಲಿಲ್ಲ. ಬೇಸರದಿಂದ 'ಏನು ಗುಣಮುಖವೋ ಏನೋಮ್ಮ. ಒಂದ್ಸಮಯ ನಾನೇನಾದ್ರೂ ಆದರೆ, ರಮೇಶನ್ನ ಮಾತ್ರ ಕೈ ಬಿಡಬೇಡಿ. ಹಾಗೇಂತ ನನಗೆ ಪ್ರಮಾಣ ಮಾಡಿ' ಅಂದರು.</p>
<p>ಅಂತೆಯೇ ನಾನು ಅವರಿಗೆ ಪ್ರಮಾಣ ಮಾಡಿ 'ರಮೇಶನ್ನ ನೋಡಿಕೊಳ್ಳೋ ಭಾರ ನನಗಿರಲಿ' ಎಂದು ಮಾತು ಕೊಟ್ಟೆ. 'ಹಾಗೇ ಇನ್ನೂ ಒಂದು ಕೆಲಸ ನಿಮ್ಮಿಂದಾಗಬೇಕು' ಎಂದವರೇ ಹೇಳಿದರು. 'ಹೇಗಾದರು ಮಾಡಿ ನಮ್ಮ ಯಜಮಾನರನ್ನ ಬೇರೆ ಮದುವೆಗೆ ಒಪ್ಪೋಹಾಗೆ ಮಾಡಬೇಕ್ರಿ. ಅವರು ಸಾಮಾನ್ಯಕ್ಕೆ ಒಪ್ಪೋದಿಲ್ಲ. ಆದರೂ ನಿಮ್ಮ ಯಜಮಾನರು ಅವರನ್ನ ಹೇಗಾದರೂ ಮಾಡಿ ಒಪ್ಪಿಸಬೇಕ್ರಿ. ಅವರು ತಬ್ಬಲಿ ಆಗಬಾರದು ಕಣ್ರೀ' ಎಂದರು. ಸರಿ ಎಂದು ಅದಕ್ಕೂ ಮಾತು ಕೊಟ್ಟೆ.</p>
<p>ಕಡೆಗೆ ಆ ದುರ್ದಿನ ಬಂತು. ಆಸ್ಪತ್ರೆಯಲ್ಲಿನ ವೈದ್ಯರು ಎಷ್ಟು ಕಷ್ಟ ಪಟ್ಟಾಗ್ಯೂ ಕಮಲಮ್ಮನವರನ್ನು ವಾಸಿ ಮಾಡಲಾಗಲಿಲ್ಲ. ಶ್ರೀನಿವಾಸರಾಯರಾದರೋ ಎಷ್ಟು ಹಣ ಬೇಕಾದರೂ ಖರ್ಚು ಮಾಡುವವರಿದ್ದರು. ಆದರೆ ವಿಧಿಗೆ ಹಣವಲ್ಲ ಬೇಕಾಗಿದ್ದುದು. ಒಂದು ಜೀವದ ಬಲಿ. ಅಂದು ಶುಕ್ರವಾರ ಸಂಜೆ ಶ್ರೀನಿವಾಸರಾಯರ ಮನೆ ಆಳು ಬಂದು ತಕ್ಷಣ ನನ್ನನ್ನು ರಮೇಶನೊಂದಿಗೆ ಆಸ್ಪತ್ರೆಗೆ ಬರಬೇಕೆಂದು ಕೇಳಿದ. ನಾನೂ ರಮೇಶನೂ ತಕ್ಷಣವೇ ಆಸ್ಪತ್ರೆಗೆ ಹೊರಟೆವು. ಅಲ್ಲಿ ಕಮಲಮ್ಮನವರು ಮರಣ ಶಯ್ಯೆಯಲ್ಲಿದ್ದರು. ಆ ವೇಳೆಗಾಗಲೇ ಅವರ ಅರ್ಧ ಜೀವ ಬೇರೆ ಲೋಕವನ್ನು<br /><em>ಅಮೆರಿಕನ್ನಡದ ಕತೆಗಳು/೧೧೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೧೧</em><br />ಸೇರಿತ್ತು. ಡಾಕ್ಟರುಗಳು ಆಕ್ಸಿಜನ್ ಸಿಲಿಂಡರ್‍ನ್ನು ಉಪಯೋಗಿಸಿ ಕೃತಕ ಉಸಿರಾಡುವಿಕೆಯನ್ನು ಏರ್ಪಾಟು ಮಾಡಿದ್ದರು. ಕಮಲಮ್ಮನವರು, ಕೇವಲ ಸಂಜ್ಞೆಗಳಿಂದ, ತಾವು ಹೇಳಬೇಕಿದ್ದನ್ನು ವ್ಯಕ್ತಪಡಿಸುತ್ತಿದ್ದರು. ಪಕ್ಕದಲ್ಲೇ ಕುಳಿತಿದ್ದ ಶ್ರೀನಿವಾಸರಾಯರ ಕಣ್ಣಿಂದ ನೀರು ಧಾರಾಕಾರವಾಗಿ ಸುರಿಯುತ್ತಿತ್ತು. ರಮೇಶನು ಹೋದ ತಕ್ಷಣ ಅವನನ್ನು ಹತ್ತಿರ ಕರೆದು ತಲೆ ನೇವರಿಸುತ್ತಾ, ಏನೋ ಹೇಳಬೇಕಿದ್ದರು. ಆದರೆ ಅವರ ಬಾಯಿಂದ ಮಾತು ಹೊರಡಲಿಲ್ಲ. ಬಹಳ ಹೊತ್ತು ಅವನನ್ನೇ ನೋಡುತ್ತಿದ್ದರು. ತನ್ನ ತಾಯಿಯ ವಾತ್ಸಲ್ಯವನ್ನು ಇದೇ ಕೊನೆಯ ಬಾರಿ ತಾನು ಅನುಭವಿಸುತ್ತಿರುವುದು ಎಂದು ಅವನಿಗೆ ಗೊತ್ತಾಗಲಿಲ್ಲ. ತನ್ನ ತಾಯಿಗೆ ಹೆಚ್ಚು ಶ್ರಮ ಕೊಡುವುದು ಸರಿಯಲ್ಲವೆಂದು ತಿಳಿದು 'ಅಮ್ಮಾ, ನಾನಿನ್ನು ಹೋಗ್ಬಿಟ್ಟು ಬರ್ತೇನಮ್ಮ. ನಾಳೆಗೆ ನಿನಗೇನು ತರಬೇಕಮ್ಮ' ಎಂದು ಪಕ್ಕದಲ್ಲಿದ್ದ ಬೀರುವಿನಲ್ಲಿ ನೋಡಿ, 'ಓಹೋ ಗ್ಲೂಕೋಸ್ ಆಗಿಹೋಗಿದೆ. ಅದು ತರಬೇಕು. ಹಾಗೆಯೇ ನಾಳೆ ಒಳ್ಳೆ ಮೂಸಂಬಿ ತರ್ತೇನಮ್ಮ' ಎಂದು ಹೇಳಿದನು. ಕಮಲಮ್ಮನವರಿಗೆ, ಈ ಎಲ್ಲ ಮಾತುಗಳು ಕೇಳಿಸದಿದ್ದರೂ, ಅವರು ತಲೆ ಅಲ್ಲಾಡಿಸುತ್ತಿದ್ದರು. ಮಾರನೇ ದಿನದ ವೇಳೆಗೆ ಅಕೆ ಬೇರೆ ಲೋಕವನ್ನು ಸೇರಿರುತ್ತಾಳೆಂದು ಅವನಿಗೆ ಗೊತ್ತಿರಲಿಲ್ಲ. ರಮೇಶ ಮನೆಗೆ ಹೋದ. ರಾತ್ರಿ ಸುಮಾರು ೨ ಘಂಟೆಯ ಹೊತ್ತಿಗೆ ಕಮಲಮ್ಮನವರ ಪ್ರಾಣ ಪಕ್ಷಿ ಹಾರಿಹೋಯ್ತು. ಬೆಳಗಾಗುತ್ತಲೇ ಆಕೆಯ ಶವವನ್ನು ಮನೆಗೆ ತರಲಾಯ್ತು. ರಮೇಶ ಎದ್ದವನೇ ಹೊರಗೆ ಬಂದು ಬಹಳ ಜನ ಮನೆಯ ಮುಂದೆ ಸೇರಿರುವುದು ನೋಡಿ ಗಾಬರಿಗೊಂಡು ಬಂದು ನೋಡಿದ. ತನ್ನ ತಾಯಿ ಶಾಂತ ನಿದ್ರೆ ಮಾಡುತ್ತಿರುವಂತೆ ಕಂಡಿತು. ಬಂದವನೇ 'ಪಾಪ ನಮ್ಮ ತಾಯಿ ನಿದ್ರೆ ಮಾಡ್ತಿದಾಳೆ. ಯಾಕೆ ಇಷ್ಟು ಗಲಾಟೆ ಮಾಡ್ತೀರ? ಈ ಛಳಿಯಲ್ಲಿ ಯಾಕೆ ಮಲಗಿಸಿಟ್ಟಿದ್ದೀರಿ ಈಕೇನ್ನ. ಒಳಗೆ ತಂದು ಮಲಗಿಸಬಾರದೆ' ಎಂದು ಒಂದೇ ಸಮನೆ ಹೇಳುತ್ತಾ ತಾಯಿಯ ಹತ್ತಿರ ಬಂದು ಕುಳಿತ.</p>
<p>ಅವನ ತಾಯಿ ಸತ್ತಿದ್ದಾರೆ ಎಂದು ಅವನಿಗೆ ಹೇಳಲು ಯಾರಿಗೂ ಬಾಯಿ ಬರಲಿಲ್ಲ. ಆ ವೇಳೆಗೆ ನೆಂಟರಿಷ್ಟರೆಲ್ಲರೂ ಸೇರಿದ್ದರು. ಹಿಂದಿನ ದಿನವೇ ಅವರ ಮಕ್ಕಳಿಗೆ ತಂತಿ ಕಳುಹಿಸಿದ್ದುದರಿಂದ ಅವರೂ ಬಂದಿದ್ದರು. ಇಷ್ಟಾದರೂ ನಿಜ ಪರಿಸ್ಥಿತಿ ರಮೇಶನಿಗೆ ಅರ್ಥವಾಗಲಿಲ್ಲ. ಅವನು ಒಳಗೆ ಹೋಗಿ ಕಾಫಿ ಮಾಡಿ ಕಪ್ಪಿನಲ್ಲಿ ಹಾಕಿಕೊಂಡುಬಂದು , ತಾಯಿ ಏಳುವುದನ್ನೇ ಕಾಯುತ್ತಾ ಕುಳಿತಿದ್ದ. ಯಾರು ಎಹ್ಟು ಹೇಳಿದರೂ ಅವನು ಕೇಳಲಿಲ್ಲ. ನಿಮ್ಮ ತಾಯಿ ಸತ್ತು ಹೋಗಿದ್ದಾರಪ್ಪಾ ಎಂದು ಯಾರೋ ಹೇಳಲು ಅವರ ಮೇಲೆ ರೇಗಿ 'ಏನ್ರೀ ನೀವು ಮಾತಾಡೋದು. ನಮ್ಮ ತಾಯಿ ಸಾಯೋದೂಂದ್ರೇನು? ನೋಡಿ ಹೇಗೆ ನಿದ್ದೆ ಮಾಡ್ತಿದ್ದಾರೆ' ಎಂದವನೇ<br />ಅವರ ಅಣ್ಣನ ಹತ್ತಿರ ಹೋಗಿ 'ನೋಡಣ್ಣ ಇವರೆಲ್ಲಾ ಅಮ್ಮನಿಗೆ ಡಿಸ್ಟರ್ಬ್ ಮಾಡ್ತಿದ್ದಾರೆ. ನೀನಾದರೂ ಹೇಳ್ಬಾರ್ದೇನಣ್ಣ ಇವರಿಗೆ' ಎಂದಾಗ, ಆತನೂ ಇವನನ್ನ ತಬ್ಬಿಕೊಂಡು ಅಳುವುದಕ್ಕೆ ಪ್ರಾರಂಭ ಮಾಡಿದ. ರಮೇಶನಿಗೆ ಅರ್ಥವಾಗಲಿಲ್ಲ. ಯಾರೆಷ್ಟು ಹೇಳಿದರೂ ರಮೇಶನದು ಒಂದೇ ವಾದ. ತನ್ನ ತಾಯಿ ಸತ್ತಿಲ್ಲವೆಂಬುದು. ಮುಂದಿನ ಕೆಲಸಗಳು ನಡೆಯಬೇಕಿದ್ದವು. ನಾನೇ ರಮೇಶನ ಹತ್ತಿರ ಹೋಗಿ ಉಪಾಯವಾಗಿ 'ನೋಡು ರಮೇಶ. ನಿಮ್ಮ ತಾಯಿ ಮಲಗಿದ್ದಾರೆ. ಇನ್ನೂ ಏಳೋದಕ್ಕೆ ಸ್ವಲ್ಪ ಹೊತ್ತಾಗುತ್ತೆ. ಆ ವೇಳೆಗೆ ನಮ್ಮ ಮನೆಗೆ ಹೋಗ್ಬಿಟ್ಟು ಬರೋಣ, ಬಾ' ಎಂದು ಕರೆದುಕೊಂಡು ಹೋದೆ. ನಡೆಯ ಬೇಕಾದ ಕೆಲಸಗಳು ನಡೆದವು. ಆಮೇಲೆ ರಮೇಶ ಕೇಳಿದ ಅವನ ತಾಯಿ ಎಲ್ಲೆಂದು. ದೂರದ ಆಸ್ಪತ್ರೆಗೆ ಸೇರಿಸಿದ್ದಾರೆಂದು ಹೇಳಿದೆ. ಅಲ್ಲಿಗೆ ಹೋಗೋದಕ್ಕೆ ದಿನಾ ಹಟ ಮಾಡ್ತಾನೆ. ನಾನು ನಾಳೆ, ನಾಳೆ ಎಂದು ಮುಂದೂಡ್ತಾ ಇದ್ದೇನೆ. ಕಮಲಮ್ಮನವರ ಗಂಡ ರುದ್ರ ಮೌನವನ್ನು ತಾಳಿದ್ದಾರೆ, ಯಾರೊಂದಿಗೂ ಮಾತಿಲ್ಲ. ತಾವಾಯಿತು, ತಮ್ಮ ಮನೆಯಾಯ್ತು. ತಮ್ಮ ಎಲ್ಲ ವೇಳೆಯನ್ನು ಏಕಾಂತದಲ್ಲಿ ಕಳೆಯುತ್ತಾರೆ. ಇಷ್ಟ ಬಂದಾಗ ಒಂದಿಷ್ಟು ಊಟ ಮಾಡ್ತಾರೆ. ರಮೇಶ ಇಲ್ಲೇ ಇದ್ದಾನೆ. ಮಗನನ್ನ ನೋಡಲು ಇಷ್ಟವಾದಾಗ ಇಲ್ಲಿಗೆ ಬರ್ತಾರೆ." ಎಂದವರೇ ಪಂಕಜಮ್ಮನವರು ಕಣ್ಣೀರು ಒರೆಸಿಕೊಂಡರು. ಆ ವೇಳೆಗೆ ರಮೇಶ ಹೆಗಲಿಗೆ ಒಂದು ಫ್ಲಾಸ್ಕ್ ತಗಲಿ ಹಾಕಿಕೊಂಡು, ಕೈಯಲ್ಲಿ ಒಂದು ಬ್ಯಾಗ್ ಹಿಡಿದು 'ಅತ್ತೆ ನಾನು ರೆಡಿಯಾಗಿದ್ದೇನೆ, ನಡೀ ಹೋಗೋಣ. ಇವತ್ತು ನೀನು ಏನು ಹೇಳಿದರೂ ನಾನು ಕೇಳೋಲ್ಲ' ಎಂದಾಗ ಪಂಕಜಮ್ಮನವರು ನಿಟ್ಟುಸಿರು ಬಿಟ್ಟು 'ಆಗಲಪ್ಪಾ ಹೋಗೋಣ' ಎಂದಾಗ ನನ್ನ ಕಣ್ಣಿಂದಲೂ ನೀರು ಸುರಿಯುತ್ತಿದ್ದ ಅನುಭವವಾಗಿ ನಿಧಾನವಾಗಿ ಒರೆಸಿಕೊಂಡೆ.</p>
<p>ಆಚಿಜಜಥಿ I smeಟಟ someಣhiಟಿg ಎಂದು ನನ್ನ ೪ ವರ್ಷದ ಲೀನ ಹೇಳಿದಾಗ ಈ ಲೋಕಕ್ಕೆ ಬಂದೆ. ಒಗ್ಗರಣೆ ಸೀದಿತ್ತು. ಕಡಲೇಬೇಳೆ ಕಪ್ಪಾಗಿತ್ತು. ಮನಸ್ಸಿನಲ್ಲಾದ ವ್ಯಸನಕ್ಕೆ ರೂಪುಕೊಟ್ಟಂತಿತ್ತು.</p>
<p><strong><em>-ಡಾ. ಶಂಕರ ಶಾಸ್ತ್ರಿ</em></strong>(ಛೆಸ್ಟರ್ ಫೀಲ್ಡ್, ಮಿಸ್ಸೌರಿ)</p>
<p>
<strong>ಹಾರುತಿದೆ !</strong>
</p>
<p>
<em>ಈ ಜೀವನ ಒಂದು ರೀತಿ ಹಾರಾಟ, ಜೂಕಾಲಿ.. ... ನಾವು, ನಾವೆಲ್ಲಾ ಹಾರುತಾ, ಹಾರುತ್ತಾ ಹಲವಾರು ನೋಟ ನೋಡುತ್ತೇವೆ. ಆದರೆ ವಿಚಿತ್ರ, ಕರಿನಾಯಿ ಎಂದೂ ಬೆಳ್ಳಗಾಗೊಲ್ಲ, ಭ್ರಮೆ ಅನ್ನೋದು ನಮ್ಮನ್ನು ಬಿಟ್ಟು ಹೋಗೋಲ್ಲ ಅಲ್ಲವೆ?</em>
</p>
<p><em>ಅಮೆರಿಕನ್ನಡದ ಕತೆಗಳು/೧೧೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೧೩</em><br />ಹಳೆ ನೆನಪು -</p>
<p>"ನೀನು ಯಾವ ಸೀಮೆ ಹುಡುಗ" ಹೈಸ್ಕೂಲಲ್ಲಿ ಕನ್ನಡ ಮೇಷ್ಟ್ರು ನನ್ನ ಬೈದಿದ್ದರು. "ನಾನು ಮಲೆಸೀಮೆ ಹುಡುಗ" ಎಂದಿದ್ದೆ, ಎಲ್ಲರೂ ನಕ್ಕಿದ್ದರು. ಏನೇ ಇರಲಿ ಮಲೆನಾಡು ಬಲು ಚೆಂದ, ಅಲ್ಲೆ ನಾನು ಪಿ.ಯು.ಸಿ ಓದಿದ್ದು. ಸುಮಾರು ಐದು ವರ್ಷ ಆದ ಮೇಲೆ ನಾನು, ನನ್ನ ಹಳೆ ಕಾಲೇಜು, ಹಾಸ್ಟೆಲ್‍ನ ನೋಡಬೇಕು ಅಂತ ಬಯಕೆ ಬಂದು ಹೊರಟೆ. ಅದೇ ರಸ್ತೆ, ಅದೇ ಮರ, ಅದೇ ಕಲ್ಲು ಬಂಡೆ, ಅದೇ ಬೆಂಚುಕಲ್ಲು ಎಲ್ಲ ಹಾಗೇ ಇದೆ. ಇದನ್ನೆಲ್ಲಾ ನೋಡುತ್ತಾ ಒಂದು ರೀತಿ ಹುರುಪು ಚೆಲ್ಲಿದ ಅನುಭವ.</p>
<p>ಸಂಜೆ ಬಿಸಿಲಲ್ಲಿ ದೂರ ನಡೆದು ತಿರುವಿನಲ್ಲಿ ರಸ್ತೆ ಬದಿಯ ಬೆಂಚುಕಲ್ಲು ಮೇಲೆ ಕುಳಿತೆ. ಎಂತಹ ನೋಟ! ಗುಡ್ಡದ ಮೇಲೆ ಕಾಣೋದು ಗೇರುಮರದ ಗುಂಪು, ಕಣಿವೆ ಪೂರ್ತ ಅಡಿಕೆ ಗಿಡ, ದೂರದಲ್ಲಿ ಸೂರ್ಯ ಮುಳುಗಿದ್ದಾನೆ. ಆದರೆ ಆ ಹೊಂಬಣ್ಣ ಮಾತ್ರ ಆಗಸದಲ್ಲಿ ತೇಲಿದೆ. ನನ್ನ ಹತ್ತಿರ ಅದೇ ಕರಿನಾಯಿ ಕೂತಿದೆ. ಆ ನಾಯಿ ನಾನು ಹಿಂದೆ ಇದ್ದಾಗಲೂ ಇತ್ತು. ಆದರೆ ಈಗ ಮುದಿಯ. ಈ ನಾಯಿ ನನ್ನ ಮರೆತಿಲ್ಲ. ಈ ಕರಿಯನಿಗೆ ನನ್ನ ಮೇಲೆ ಪ್ರೀತಿ ಅಂತ ಕಾಣುತ್ತೆ.</p>
<p>ಈ ರಸ್ತೆಯಲ್ಲಿ ಓಡಾಡೋರು ಸುಮಾರಾಗಿ ನನಗೆ ಎಲ್ಲಾ ಗೊತ್ತು. ಕೆಲವರು "ಓ, ಆರೋಗ್ಯಾನಾ ಮಾರಾಯರೆ! -ಎಂದು ಬಂದದ್ದು?" ಅಂತ ಸೌಜನ್ಯದ ಮಾತಾಡಿ ಮುಂದುವರೆದರೆ, ಕೆಲವರು- "ಎಂದು ಬಂದದ್ದು, ಮೊದಲೇ ತಿಳಿಸಿದ್ದರೆ ನಾನು ನಿಮ್ಮನ್ನು ನೀವಿಳಿದುಕೊಂಡ ಕಡೆ ಬಂದು ನೋಡುತ್ತಿದ್ದೆ" ಅಂತ ಹೇಳಿ ಮುಂದುವರಿಯುತ್ತಿದ್ದರು. ಇದೇನು ಯಾರೂ ನನ್ನನ್ನು ತಮ್ಮ ಮನೆಗೆ ಕರೆಯುತ್ತಿಲ್ಲ ಅಂತ ಯೋಚನೆ ಮಾಡುತ್ತಿದ್ದೆ. ದೂರದಿಂದ ಒಬ್ಬಾಕೆ ಬರುತ್ತಿದ್ದಳು. ಈ ನಾಯಿ "ಕರಿಯ" ಅತ್ತ ಕಡೆ ತಿರುಗಿ ಬಾಲ ಅಲ್ಲಾಡಿಸೋಕೆ ಶುರು ಮಾಡಿತು. ಗೊತ್ತಾಯ್ತು! ನನ್ನ ಹಳೆ ಕ್ಲಾಸ್ ಮೇಟ್ ಶಾರದೆ! ಮಾತಾಡಿಸೋಕೆ ಒಂದು ತರಹಾ! ಅಂತ ಅವಳ ಕಡೆ ತಿರುಗಿದೆ, ಎದುರಿಗೆ ನಿಂತಿದ್ದಳು. "ಏನು ಮಾತಾಡಿಸೋಲ್ಲ, ಬಹಳ ದೊಡ್ಡ ಮನುಷ್ಯ ಆಗಿಬಿಟ್ಟೆ" ಅಂತ ಆಡಿಕೊಂಡು ತನ್ನ ದೃಷ್ಟಿಯನ್ನು ನನ್ನ ಮೇಲೆ ನೆಟ್ಟಿದ್ದಳು. ನಾನು ಮುಗುಳು ನಗೆ ನಕ್ಕೆ. "ನೀನು ಎಂಜಿನಿಯರ್ ಅಂತ ಗೊತ್ತು, ಆದರೆ ಬಹಳ ಜಂಭ ಬಂದಿದೆ" ಅಂತ ಕುಹಕದಿಂದ ಹೇಳಿದಳು. ನಾನು "ನಿನಗೆ ಹೇಗೆ ಗೊತ್ತಾಯ್ತು?" ಅಂತ ಕೇಳಿದ್ದಕ್ಕೆ, "ವಿಠಲ್ ಭಟ್ ಎಲ್ಲಾ ಹೇಳುತ್ತಾನೆ" ಅಂತ ಹೇಳಿ ಸುಮ್ಮನೆ ನಿಂತಳು. "ನೀವುಗಳು ಇಷ್ಟು ದೂರ ಬರುತ್ತೀರ, ಮನೆಗೆ ಮಾತ್ರ ಬರೋದಿಲ್ಲ" ಅಂತ ಹೇಳಿ ಕತ್ತು ತಗ್ಗಿಸಿದಳು. ಧ್ವನಿ ಇಳಿದಿತ್ತು. ಮತ್ತೊಂದು ಬಾರಿ ತಲೆ ಎತ್ತಿ ಮುಖ ನೋಡಿದಳು, ಅವಳ ಮುಖ ಬಹಳ ಸಪ್ಪೆಯಾಗಿತ್ತು. "ನಾಳೆ ಮಧ್ಯಾಹ್ನ<br />ಊಟಕ್ಕೆ ಮನೆಗೆ ಬಾ" ಅಂತ ಹೇಳಿ ಹೊರಟಳು. ಒಂದೆರಡು ಹೆಜ್ಜೆ ಮುಂದೆ ಹೋಗಿ, "ಖಂಡಿತಾ ಬರಬೇಕು, ಬರುತ್ತೀಯ ತಾನೆ?" ಅಂತ ಹೇಳಿ ಖಾತ್ರಿ ಮಾಡಿಕೊಂಡು ಮುಂದೆ ಹೊರಟಳು. ದೂರದ ತಿರುವಿನಲ್ಲಿ ಹಿಂದಕ್ಕೆ ತಿರುಗಿ ನೋಡಿದಳು; -ನೋಡುತ್ತಾಳೆ ಅಂತ ನನಗೆ ಗೊತ್ತಿತ್ತು- ಕೈ ಬೀಸಿದೆ; ಅವಳೂ ಕೈ ಮೇಲಿತ್ತಿದಳು.</p>
<p>ಶಾರದೆ ನಿಜವಾಗಲೂ ಬುದ್ದಿವಂತೆ. ಎಂ.ಬಿ.ಬಿ.ಎಸ್. ಗೆ ಮೆರಿಟ್‍ನಲ್ಲಿ ಸೀಟು ಸಿಕ್ಕಿತ್ತು. ಕಡೆಗೆ ಓದೋದು ಬಿಟ್ಟಳಂತೆ. ಮದುವೆ ಆಯಿತಂತೆ. ತಬ್ಬಲಿ ಹುಡುಗಿ, ಹಿಂದೆ ಒಂದು ಸಲ "ದಿ ಮದರ್" ಅಂತ ಇಂಗ್ಲೀಷ್ ಪಾಠ ಮಾಡುತ್ತಾ ನಮ್ಮ ಮೇಷ್ಟ್ರು ಕೆಲವು ಕೆಟ್ಟ ತಾಯಂದಿರ ಬಗ್ಗೆ ಟೀಕಿಸಿದರು. ಶಾರದೆ ಎದ್ದು ನಿಂತು 'ತಾಯಿ ಯಾವಾಗಲೂ ಒಳ್ಳೆಯವಳು, ಕೆಟ್ಟವರಾಗೋಕೆ ಸಾಧ್ಯವಿಲ್ಲ' ಅಂತ ಪ್ರತಿಭಟಿಸಿದ್ದಳು. ಆವತ್ತೆ ಅವಳು "ನನಗೆ ತಾಯಿ ಇಲ್ಲ" ಅಂತ ಹೇಳಿ ಬಹಳ ಬೇಸರದಿಂದ ಮನೆಗೆ ಹೋಗಿದ್ದಳು. ತಂದೆ ಬಹಳ ಶ್ರೀಮಂತರು ಅಂತ ನನಗೆ ಗೊತ್ತಿತ್ತು. ದಿನಾ ಬಹಳ ಚೆನ್ನಾಗಿ ಡ್ರೆಸ್ ಮಾಡಿಕೊಂಡು ಕಾಲೇಜಿಗೆ ಜೀಪಿನಲ್ಲಿ ಬರುತ್ತಿದ್ದಳು. ಎತ್ತರಕ್ಕೆ ಬಹಳ ಚೆನ್ನಾಗಿದ್ದಳು. ಅವಳ ಹಿಂದೆಯೇ ನಾನು ಕುಳಿತುಕೊಳ್ಳುತ್ತಿದ್ದೆ; ರೇಗಿಸುತ್ತಿದ್ದೆ. ಮೊದಲು ಮೊದಲು ದುರುಗುಟ್ಟಿಕೊಂಡು ನೋಡುತ್ತಿದ್ದಳು. ಹಾಗೇ ನಮ್ಮ ಮಧ್ಯೆ ಒಂದು ರೀತಿಯ ಸ್ನೇಹ ಸಹ ಬೆಳೆಯಿತು. ನಿತ್ಯ ಕಾಲೇಜಿಗೆ ತಂದ ಅವಳ ಬುತ್ತಿಯನ್ನು ಬಿಚ್ಚಿ ಸ್ವಲ್ಪ ತಿನ್ನುತ್ತಿದ್ದೆ. ಹಾಸ್ಟೆಲ್‍ನಲ್ಲಿ ನಾನು ಇದ್ದುದರಿಂದ ಮನೆ ಊಟ ಅಂದರೆ ನನಗೆ ರುಚಿಸುತ್ತಿತ್ತು. ಒಂದು ಸಲ ಸಂಕ್ರಾಂತಿ ಹಬ್ಬದಲ್ಲಿ ಒಂದು ಡಬ್ಬ ಎಳ್ಳು ಸಹ ತಂದು ಕೊಟ್ಟಿದ್ದಳು. ಬಹಳ ಒಳ್ಳೆ ಹುಡುಗಿ. ದಿನಕ್ಕೆ ಒಂದು ಬಾರಿ ಅವಳ ತಿಂಡಿ ಡಬ್ಬ ತೆಗೆದು ರುಚಿ ನೋಡದಿದ್ದರೆ ಯಾಕೋ ಒಂದು ಥರಾ ನನ್ನನ್ನು ನೋಡುತ್ತಿದ್ದಳು. ಇದು ಯಾರಿಗೂ ಗೊತ್ತಾಗದೇ ಉಳಿದ ವಿಷಯ. ಹಿಂದೆ ಒಂದು ಬಾರಿ ರನ್ನಿಂಗ್ ರೇಸಿನಲ್ಲಿ ಅವಳು ಸೋತಿದ್ದಳು. ನಾನು ಕುದುರೆ ಕತ್ತೆಯಾಯ್ತು ಅಂತ ರೇಗಿಸಿದ್ದೆ. ಸಿಟ್ಟಿನಿಂದ ಬೈದಿದ್ದಳು. ನಾನು ಸೆಮಿನಾರ್ ಮಾಡುವ ಮುಂಚೆ ಬ್ಯಾಡ್‍ಲಕ್ ಹೇಳಿದ್ದಳು. ಮಧ್ಯದಲ್ಲಿ ಒಂದು ಪ್ರಶ್ನೆ ಕೇಳಿ, ನಾನು ತಡವರಿಸಿದ್ದಕ್ಕೆ ನೇರ ದೃಷ್ಟಿಯಿಂದ ನನ್ನ ನೋಡಿ ತುಂಟ ನಗೆ ನಕ್ಕು ಕುಳಿತಿದ್ದಳು. ಆದರೆ ಇವತ್ತು ನೋಡಿದ ಶಾರದೆಯೇ ಬೇರೆ. ಅವಳ ಹಿಂದಿನ ಕಾಂತಿಯುಕ್ತ ಕಣ್ಣು ಇರಲಿಲ್ಲ. ಹಿಂದೆ ಒಂದು ಬಾರಿ ಚಾಲೆಂಜ್ ಮಾಡಿ ಬಯಾಲಜಿಯಲ್ಲಿ ನನಗಿಂತ ಹೆಚ್ಚು ಅಂಕ ಪಡೆದಿದ್ದಳು. ಆದರೆ ಇಂದು ಅವಳ ಚಾಲೆಂಜಿಂಗ್ ಸ್ಪಿರಿಟ್ ಆವಿಯಾಗಿ ಮನೆಗೆ ಬಾ ಅನ್ನುವ ಆಫರ್‍ನಲ್ಲಿ ಕರಗಿತ್ತು.</p>
<p>ಮರುದಿನ ಅವಳ ಮನೆಗೆ ನಡೆದು ಹೊರೆಟೆ. ಜೊತೆಯಲ್ಲಿ ಕರಿಯನೂ ಹೊರಟ. ದೊಡ್ಡ ಎಸ್ಟೇಟು, ದೊಡ್ಡ ಮನೆ. ಒಂದು ತರಹ ಶ್ರೀಮಂತಿಕೆ ಎದ್ದು ಕಾಣುತ್ತಿತ್ತು. ಬಾಗಿಲಲ್ಲೇ ಬರಮಾಡಿಕೊಂಡಳು. ಒಳಗೆ ಹೋಗಿ ಪಡಸಾಲೆಯಲ್ಲಿ ಕುಳಿತೆವು.<br /><em>ಅಮೆರಿಕನ್ನಡದ ಕತೆಗಳು/೧೧೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೧೫</em><br />ಸ್ವಲ್ಪ ಹೊತ್ತಾದ ಮೇಲೆ ಒಬ್ಬ ವ್ಯಕ್ತಿ ಒಳಗೆ ಬಂದು ನಮಸ್ಕಾರ ಅಂದ, ನಾನೂ ನಮಸ್ಕರಿಸಿದೆ. "ಶಾರದೆ ಇವರು ನಮ್ಮ....; ಇವರು ನಮ್ಮ ಹಳೇ ಕ್ಲಾಸ್‍ಮೇಟ್, ಈಗ ಇಂಜಿನಿಯರ್" ಅಂತ ಹೇಳಿದರು. ವ್ಯಕ್ತಿ ಮುಗುಳುನಗೆ ನಕ್ಕು ದೂರ ಕುಳಿತರು. ಚಿಕ್ಕವಯಸ್ಸಿನವ, ಕೀಳರಿಮೆ ಮುಖದಲ್ಲಿ ಎದ್ದು ಕಾಣುತ್ತಿತ್ತು. ಸ್ವಲ್ಪ ಹೊತ್ತು ಮಾತಾಡಿದರು. ಮಧ್ಯೆ ವಿಚಾರ ವಿನಿಮಯಕ್ಕೆ ವಿಚಾರವಿಲ್ಲದೆ ಇಬ್ಬರೂ ಸುಮ್ಮನೆ ಕುಳಿತಿದ್ದೆವು. ಇನ್ನು ಸ್ವಲ್ಪ ಹೊತ್ತಾದ ಮೇಲೆ "ಸ್ವಲ್ಪ ಕೆಲಸದ ಮೇಲೆ ಮಂಗಳೂರಿಗೆ ಹೋಗಬೇಕು, ಬರುತ್ತೇನೆ, ಮತ್ತೊಮ್ಮೆ ಬನ್ನಿ" ಎಂದು ಹೇಳಿ ಪಂಚೆ ಬಿಗಿದು ಹೊರಟೇ ಬಿಟ್ಟರು!</p>
<p>ಒಳಗಿನಿಂದ ಬಂದ ಶಾರದೆ, "ನಮ್ಮ ಮನೆಯವರು ಯಾವಾಗಲೂ ಹೀಗೇ" ಅಂತ ಗೊಣಗುತ್ತ ಕುಳಿತಳು. ಬಹಳ ಹೊತ್ತು ಇಬ್ಬರ ಮಧ್ಯೆ ಮಾತಿಲ್ಲದೆ ನಿಶ್ಯಬ್ದ. ಇದ್ದಕ್ಕಿದ್ದಂತೆ ನನ್ನನ್ನು ನೋಡೋಕೆ ಶುರುಮಾಡಿದಳು. ದೊಡ್ಡ ಧ್ವನಿಯಿಂದ "ನೀನು ಬಹಳ ಲಕ್ಕಿ, ಎಂಜಿನಿಯರ್ ಆದೆ, ಈ ಹಳ್ಳಿ ಜೀವನ, ಈ ಸಂಸಾರ ಎಲ್ಲ ನನಗೆ ಉಳಿಯಿತು. ನನ್ನ ಓದು ಪಿ.ಯು.ಸಿ.ಗೆ ನಿಂತುಹೋಯಿತು. ಗೊತ್ತಾಯ್ತ?" - ಅವಳ ದೃಷ್ಟಿ ನೇರ ನೆಟ್ಟಿತು. ಮುಖದಲ್ಲಿ ಸೋಲು ಎದ್ದು ಕಾಣುತ್ತಿತ್ತು. ಎದ್ದು ಹತ್ತಿರ ಬಂದು ಕುಳಿತಳು. ನನಗೆ ಏನು ಮಾಡಬೇಕೋ ತಿಳಿಯಲಿಲ್ಲ. ನನಗೆ ಹಿಂದೆ ನಡೆದು ಹೋದ ಘಟನೆಗಳೆಲ್ಲಾ ತಲೆಯಲ್ಲಿ ಸುತ್ತುತ್ತಿದ್ದವು. ಶಾರದೆ "ನಮ್ಮ ತಂದೆ ..... ಗೊತ್ತಾಯ್ತಾ?" ಅಂದು ಕತ್ತು ಕೆಳಗೆ ಹಾಕಿದಳು. ನಾನು "ಗೊತ್ತಾಯ್ತು, ನೀನು ಯಾಕೆ ಮುಂದೆ ಓದಲಿಲ್ಲ?" ಅಂದೆ. "ನಮ್ಮ ಅಪ್ಪಾಜಿ ಹೋದಾಗ ನಾನು ಬೆಂಗಳೂರಿನಲ್ಲಿ ಎಂ.ಬಿ.ಬಿ.ಎಸ್. ಮೊದಲ ವರ್ಷದಲ್ಲಿದ್ದೆ. ನಾಲ್ಕು ತಿಂಗಳು ಕಳೆದಿತ್ತು. ಕಾಲೇಜು ಜೀವನ ಬಹಳ ಚೆನ್ನ. ನಿನಗೆ ಗೊತ್ತಲ್ಲ, ನಮ್ಮ ಅಣ್ಣ ಅಮೆರಿಕದಲ್ಲಿ ಡಾಕ್ಟರ್, ನಮ್ಮ ಅಪ್ಪಾಜಿ ಮುಖ ಅವರಿಗೆ ಸಿಗಲಿಲ್ಲ, ಅವರು ಬಂದು ನನಗೆ ಮದುವೆ ಮಾಡಿಕೋ ಎಂದು ಬಲವಂತ ಮಾಡಿದರು. ನಾನು ಇಲ್ಲ ಅಂದೆ. ಅವರು 'ನಿನ್ನನ್ನು ನೋಡಿಕೊಳ್ಳೋಕೆ ಯಾರೂ ಇಲ್ಲ, ಈ ಎಸ್ಟೇಟ್, ಬಂಗಲೆ, ನೀನು- ಇದನ್ನೆಲ್ಲಾ.....!' - 'ನೀವೇ ಅಮೆರಿಕದಿಂದ ಬಂದು ಬಿಡಿ' ಅಂದೆ. ಅದಕ್ಕವರು 'ಒಂದು ಬಾರಿ ಅಮೆರಿಕಕ್ಕೆ ಹೋದರೆ ಬರೋಕೆ ಆಗೋಲ್ಲ, ಆ ಜನ ಹೋಗೋಕೆ ಬಿಡೋದಿಲ್ಲ' ಅಂತ ಹೇಳಿದರು. 'ಇನ್ನು ಐದು ವರ್ಷ ಬಿಟ್ಟು ಬರುತ್ತೇನೆ' ಅಂತ ಹೇಳಿದರು. ವಿಧಿ ಇರಲಿಲ್ಲ, ಓದೋದು ಬಿಟ್ಟೆ. ಈಗ ಈ ಎಸ್ಟೇಟು, ಮನೆ, ನನ್ನ ಗಂಡ, ದನಕರು ಎಲ್ಲಾ ನೋಡೋದರಲ್ಲೇ ದಿನ ಕಳೆಯುತ್ತೆ. ನಿನಗೂ ಅಮೆರಿಕಕ್ಕೆ ಹೋಗೋ ಐಡಿಯಾ ಇದೆಯಲ್ಲಾ, ಹೋಗಬೇಡ, ಹೋದರೆ ಬರೋದಿಕ್ಕಾಗೊದಿಲ್ಲ. ಅಲ್ಲಿಯವರು ಬಹಳ ಕೆಟ್ಟ ಜನ" ಅಂತ ಬಹಳ ಆತ್ಮೀಯವಾಗಿ ಹೇಳಿದಳು. ಈ<br />ಮಲೆನಾಡ ಹುಡುಗಿಯ ಮುಗ್ಧತೆ ಕಂಡು ಹೊಟ್ಟೆ ಉರಿಯಿತು. ಮಣೆ ಮೇಲೆ ಕುಳಿತು ಬಾಳೆ ಎಲೆ ಊಟ ಮಾಡಿದೆ. ಊಟ ಸೊಗಸಾಗಿತ್ತು. ಹೆಚ್ಚು ಹೊತ್ತು ಕೂರಲಿಲ್ಲ. "ನಾನು ಬರುತ್ತೇನೆ" ಅಂತ ಹೇಳಿ ಹೊರಟೆ. ಎಸ್ಟೇಟ್ ಗೇಟ್ ತನಕ ಬಂದು, "ಮುಂದಕ್ಕೆ ಓದು, ದೊಡ್ಡ ಮನುಷ್ಯನಾಗು, ನಮ್ಮನ್ನೆಲ್ಲಾ ಮರೆಯಬೇಡ" ಅಂತ ಹೇಳಿದಳು. ಅವಳ ಕಣ್ಣಲ್ಲಿ ನೀರು ತುಂಬಿತ್ತು. ನನ್ನ ಬಾಯಿಂದ ಮಾತು ಬರಲಿಲ್ಲ. ಅವಳ ಮನಸ್ಸಿನಲ್ಲಿ ಆಗುತ್ತಿದ್ದ ದ್ವಂದ್ವ ನನ್ನಲ್ಲೂ ಆಗುತ್ತಿತ್ತು. ಖೇದ ಮನಸ್ಸನ್ನು ಆವರಿಸಿತ್ತು. ಕೈ ಬೀಸಿದೆ. ಭರದಿಂದ ಮುನ್ನಡೆದೆ. ಬಹಳ ದೂರ ಹೋಗಿ ಹಿಂತಿರುಗಿ ನೋಡಿದೆ. ಅವಳು ಅಲ್ಲೇ ನಿಂತಿದ್ದಳು. ಕೈ ಬೀಸಿದೆ. ಆದರೆ ಅವಳು ಕೈ ಬೀಸಲಿಲ್ಲ.</p>
<p>ಈ ಕರಿಯ ನನ್ನ ಹಿಂದೆಯೇ ಬರುತ್ತಿತ್ತು. ಇಷ್ಟು ವರ್ಷವಾದರೂ ನನ್ನನ್ನು ಆತ್ಮೀಯವಾಗಿ ವಿಚಾರಿಸಿದ್ದಕ್ಕೆ ನಾನು ನಿಜವಾಗಲೂ ಕೃತಜ್ಞ. ಶಾರದೆ ಅಂದರೆ ನನಗೆ ಮೊದಲಿಂದಲೂ ಬಹಳ ಆತ್ಮೀಯ. ಆದರೆ ಇವಳ ಮೇಲೆ ನನಗೆ ಒಂದು ರೀತಿ ಆಯ್ಯೋ ಅನ್ನುವ ಕನಿಕರ ; ಅದೇ ಈಗಲೂ ಮುಂದುವರೆದಿದೆ.</p>
<p>ಹಿಂದಿನ ಆ ಮುಖದ ಕಳೆ ಇಂದು ಇರಲಿಲ್ಲ. ಅದರ ಹೆಣ ಇದೆ. ನಾಜೂಕಿನ ಡ್ರೆಸ್ ಇಲ್ಲ, ಮೈ ಮುಚ್ಚೋಕೆ ಬಟ್ಟೆ ಹೊದ್ದಿದ್ದಾಳೆ. ಇಡೀ ಕ್ಲಾಸಿನಲ್ಲಿ ಜೀವಂತ ಚಿಲುಮೆಯಾಗಿದ್ದ ಶಾರದೆ ಇಂದು ಬಹಳ ಸಪ್ಪೆಯಾಗಿ ಕಂಡಳು. ದಾರಿ ಹಾಗೇ ಸಾಗುತ್ತಿದೆ. ಕರಿಯ ನನ್ನ ಭರಕ್ಕೆ ಓಡುತ್ತಿತ್ತು. ನಾವು ಬದುಕಿರುವ ತನಕ ಯಾರು ಯಾರಿಗೂ ಇಲ್ಲ. ನಮ್ಮ ಪಾಲಿಗೆ ಬಂದಿದ್ದೆಲ್ಲಾ ಸುಖ ಅಂತ ಭ್ರಮೆಯನ್ನು ಹುಟ್ಟಿಸಿಕೊಂಡರೆ ಮಾತ್ರ ನಮಗೆ ಸಂತೋಷ.... ಅಲ್ಲವೇ?</p>
<p>ಇತ್ತೀಚೆಗೆ ಶಾರದೆಯನ್ನು ಒಂದೆರಡು ಬಾರಿ ಕಂಡಿದ್ದೆ. "ಹೇಗಿದ್ದೀಯಾ? ಆರೋಗ್ಯನಾ?" ಅಂತ ವಿಚಾರಿಸುವುದರಲ್ಲೇ ವರ್ಷಗಳು ಕಳೆಯುತ್ತಿದೆ. ಅದೇನೇ ಆದರೂ ಇಷ್ಟು ವರ್ಷ ಕಳೆದರೂ ನಮ್ಮ ನಾಯಿ 'ಕರಿಯ' ಕಪ್ಪಗೇ ಕಾಣುತ್ತಿದೆ. ಬೆಳ್ಳಗೆ ಮಾತ್ರ ಆಗುತ್ತಿಲ್ಲ.</p>
<p><strong><em>-ಎಸ್. ಬಿ. ರವಿಶಂಕರ್</em></strong>(ಅರ್ಕಾಟಾ, ಕ್ಯಾಲಿಫೋರ್ನಿಯಾ)</p>
<p>
<strong>ಎತ್ತಣ ಮಾಮರ, ಎತ್ತಣ ಕೋಗಿಲೆ?</strong>
</p>
<p>ನಾವು ಈಗಿರುವ ಊರಿಗೆ ಬಂದು ಕೆಲವು ವರ್ಷಗಳಾದರೂ ನಾವು ಹಿಂದೆ ಇದ್ದ ಊರನ್ನು, ಆ ಮನೆಯನ್ನು ಮರೆಯುವಂತಿಲ್ಲ. ಮನೆಯ ಸುತ್ತಲೂ ಎತ್ತರಕ್ಕೆ ಬೆಳೆದು ನಿಂತ ಮರಗಳು. ಮನೆಯ ಮುಂದೆ ಹಾದುಹೋಗುವ ರಸ್ತೆಯ ಎರಡು ಪಕ್ಕಗಳಲ್ಲಿ ಹಸಿರು ಹಾಸಿನ ನಡುವೆ ನೆರೆಹೊರೆಯವರ ಮನೆಗಳು. ಎಲ್ಲ ಮನೆಗಳ<br /><em>ಅಮೆರಿಕನ್ನಡದ ಕತೆಗಳು/೧೧೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೧೭</em><br />ಸುತ್ತ ಮುತ್ತ ಎತ್ತರದ ಮರಗಳು, ಕಂಗೊಳಿಸುವ ಹೂ ಗಿಡಗಳು. ವಸಂತ ಕಾಲದಲ್ಲಿ ಗಿಡ, ಮರ, ಬಳ್ಳಿಗಳೆಲ್ಲ ಹೂ ಬಿಟ್ಟು ಅ ಇಡೀ ಪ್ರದೇಶ ವರ್ಣರಂಜಿತವಾಗುತ್ತಿತ್ತು. ಮಾಗಿಯ ಮೊದಲ ದಿನಗಳಲ್ಲಿ ಮರಗಳ ಹಸಿರು ಬಣ್ಣ ಕ್ರಮೇಣ ಕರಗಿ, ಹಳದಿ ಕೆಂಪು ಬಣ್ಣಗಳ ಓಕುಳಿ ಎರಚಿಕೊಂಡಂತೆ ತೋರುತ್ತಿದ್ದವು. ಚಳಿಗಾಲದಲ್ಲಿ ಎಲೆ ಕಳಚಿ ನಗ್ನವಾಗಿ ನಿಂತ ಮರಗಳ ಟೊಂಗೆ ಟಿಸಿಲುಗಳು, ಮೋಡ ಕವಿದು ಮಂಕಾದ ಆಕಾಶದ ಹಿನ್ನೆಲೆಯಲ್ಲಿ ರೇಖಾಚಿತ್ರ ಬಿಡಿಸಿದಂತೆ ಭಾಸವಾಗುತ್ತಿತ್ತು.</p>
<p>ಈ ಎಲ್ಲಾ ಕಾರಣಗಳಿಗಿಂತಲೂ ಹೆಚ್ಚಾಗಿ ಆ ಮನೆಯ ನೆನಪು ಮರುಕಳಿಸುವಂತೆ ಮಾಡುವುದು ನಮ್ಮ ಮನೆಯ ಮುಂದಿನ ಮನೆಯಲ್ಲಿದ್ದ ಮಿಸೆಸ್ ಗ್ರೇ. ಆಗ ಆಕೆಗೆ ಸುಮಾರು ಇಪ್ಪತ್ತೈದು ವರ್ಷ, ವಿಧವೆಯಾಗಿ ಇಪ್ಪತ್ತು ವರ್ಷಗಳಾಗಿವೆ. ದೊಡ್ಡ ಮನೆಯಲ್ಲಿ ಒಬ್ಬಳೇ ವಾಸ. ಅಷ್ಟು ವಯಸ್ಸಾದರೂ ಬೆನ್ನು ಬಾಗಿಲ್ಲ, ಕಣ್ಣು-ಕಿವಿ ಮಂದವಾಗಿಲ್ಲ. ನಾವು ನೋಡಿದಾಗಲೆಲ್ಲ ಮನೆಯ ಮುಂದಿನ ಹೂದೋಟದಲ್ಲೋ, ಹಿತ್ತಲಿನಲ್ಲೋ ಏನಾದರೊಂದು ಕೆಲಸ ಮಾಡುತ್ತಲೇ ಇರುತ್ತಿದ್ದಳು.</p>
<p>ನಮ್ಮ ಪರಿಚಯಕ್ಕೆ ಆಕೆಯೆ ನಾಂದಿ ಹಾಕಿದ್ದು. ನಾವು ಆ ಮನೆಗೆ ಹೋಗಿ ಒಂದೆರಡು ದಿನಗಳಾಗಿತ್ತಷ್ಟೆ. ಒಂದು ಭಾನುವಾರ ಮಧ್ಯಾಹ್ನ ನಮ್ಮ ಮನೆಯ ಕರೆಗಂಟೆಯನ್ನು ಯಾರೋ ಒತ್ತಿದರು. ಯಾರೆಂದು ನೋಡಿದಾಗ ಎದುರು ಮನೆಯಾಕೆ ಕೈಯಲ್ಲಿ ಒಂದು ಬಟ್ಟೆ ಮುಚ್ಚಿದ ತಟ್ಟೆ ಹಿಡಿದು ನಿಂತದ್ದು ಕಾಣಿಸಿತು. ಬಾಗಿಲು ತೆರೆದು ಆಕೆಯನ್ನು ಒಳಗೆ ಕರೆದದ್ದಾಯಿತು. ಆಕೆ ಕೈಯಲ್ಲಿ ಹಿಡಿದ ತಟ್ಟೆಯ ಮೇಲಿನ ಬಟ್ಟೆಯನ್ನು ಸರಿಸಿ ಒಂದು ಘಮ ಘಮಿಸುವ ಸೊಗಸಾದ ಕೇಕ್ ನನ್ನವಳ ಕೈಗೆ ಕೊಟ್ಟು "Weಟಛಿome" ಎಂದು ಹೇಳಿದಳು. ಹೀಗೆ ಪ್ರಾರಂಭವಾದ ನಮ್ಮ ಪರಿಚಯ ಸ್ನೇಹವಾಗಿ ಮೊಳೆತು ಕ್ರಮೇಣ ಒಂದು ರೀತಿಯ ಬಾಂಧವ್ಯದ ಬೆಸುಗೆಯಾಗಿ ಪರಿಣಮಿಸಿತು.</p>
<p>ಆ ದಿನಗಳಲ್ಲಿ ನಮ್ಮ ಇಬ್ಬರು ಮಕ್ಕಳು ನಮ್ಮ ಬಳಿಯಲ್ಲಿ ಇರಲಿಲ್ಲ. ಅವರನ್ನು ಭಾರತದಲ್ಲೇ ಬಿಟ್ಟು ಬಂದಿದ್ದೆವು. ನನ್ನವಳಿಗೆ ಮಕ್ಕಳ ನೆನಪು ಕೂತಲ್ಲಿ ನಿಂತಲ್ಲಿ ಕಾಡುತ್ತಿತ್ತು. ಅಂಗಡಿಗಳಿಗೆ ಹೋದಾಗ ಮಕ್ಕಳ ಬಟ್ಟೆ, ಆಟದ ಸಾಮಾನುಗಳನ್ನು ಕಂಡಾಗ ದುಃಖ ಉಕ್ಕಿ ಬಂದು ಕಣ್ಣುಗಳು ತೇವಗೊಳ್ಳುತ್ತಿದ್ದವು. ಕೇಕ್ ಮತ್ತು ಐಸ್ ಕ್ರೀಮ್‍ಗಳು ಕೂಡ ಅರ್ಧ ತಿನ್ನುವುದರೊಳಗೆ ಮಕ್ಕಳ ನೆನಪಿನಿಂದಾಗಿ ಗಂಟಲಿಲ್ಲ ಇಳಿಯುತ್ತಿರಲಿಲ್ಲ.</p>
<p>ಮಿಸೆಸ್ ಗ್ರೇ ಗೆ ಹೆಚ್ಚು ಕಡಿಮೆ ನಮ್ಮ ಮಕ್ಕಳ ವಯಸ್ಸಿನ ಇಬ್ಬರು ಮೊಮ್ಮಕ್ಕಳು. ಎಂದರೆ, ಸಾಕುಮಗ ಜಾಕ್‍ನ ಮಕ್ಕಳು: ಕ್ಯಾತಿ ಮತ್ತು ಸೂಸನ್. ಇಬ್ಬರೂ ಗುಲಾಬಿ ವರ್ಣದವರು; ಹೊಂಬಣ್ಣದ ಕೂದಲುಳ್ಳ ನೀಲನಯನೆಯರು. ಇವರು ಆಗಾಗ<br />ತಮ್ಮ ಅಜ್ಜಿಯ ಮನೆಗೆ ಬರುತ್ತಿದ್ದರು, ಶನಿವಾರ ಮತ್ತು ಭಾನುವಾರ ಅಜ್ಜಿಯ ಮನೆಯಲ್ಲೇ ಕಳೆಯುತ್ತಿದ್ದರು. ಜಾಕ್ ಯಾವುದೋ ಕೆಲಸದ ಮೇಲೆ ಆಗಾಗ ದೂರದ ಊರುಗಳಿಗೆ ಹೋಗಬೇಕಾಗುತ್ತಿತ್ತು. ಅವನ ಹೆಂಡತಿ ಜೂಲಿಯ, ನರ್ಸ್. ಆಸ್ಪತ್ರೆಯ ಕೆಲಸ ಅವಳನ್ನು ಸದಾ ಮಕ್ಕಳಿಂದ ದೂರವಿಡುತ್ತಿತ್ತು. ಅದೂ ಅಲ್ಲದೆ ಅವಳು ನರ್ಸ್ ಪ್ರವೃತ್ತಿಯಲ್ಲಿದ್ದರೂ ಸದಾ ಮುಂಗೋಪಿ. ಅವಳಿಗೆ ಸಿಗರೇಟು ಮದ್ಯಪಾನಗಳ ಚಟ. ಜಾಕ್ ಜೂಜುಕೋರ. ಸಂಪಾದಿಸಿದ ಹಣವನ್ನು ಕುದುರೆ ಜೂಜು, ಗ್ರೇ ಹೌಂಡ್ ಜೂಜು ಮುಂತಾದವುಗಳಲ್ಲಿ ಕಳೆಯುತ್ತಿದ್ದ.</p>
<p>ಕ್ಯಾತಿ ಮತ್ತು ಸೂಸನ್ ಅಜ್ಜಿಯ ಮನೆಗೆ ಬಂದಾಗಲೆಲ್ಲ ನಮ್ಮ ಮನೆಗೆ ಬರುತ್ತಿದ್ದರು. ನಮಗೂ ಅವರಿಗೂ ಅನ್ಯೋನ್ಯತೆ ಬೆಳೆಯಿತು. ತಂದೆಯೋ ತಾಯಿಯೋ ತಂದು ಅಜ್ಜಿಯ ಮನೆಗೆ ಬಿಡುವುದರೊಳಗೆ ನಮ್ಮ ಮನೆಗೆ ದಾಳಿ ಇಡುತ್ತಿದ್ದರು. ನಮ್ಮ ಊರಿನ ಫೋಟೋಗಳನ್ನು ನೋಡುವುದು ಅವರಿಗೆ ಬಲು ಇಷ್ಟ. ನೂರೆಂಟು ಪ್ರಶ್ನೆಗಳನ್ನು ಕೇಳುತ್ತಿದ್ದರು. ನನ್ನವಳ ಸೀರೆ, ಕುಪ್ಪಸ, ಆಭರಣಗಳನ್ನು ಮುಟ್ಟಿನೋಡಿ, ಕೆನ್ನೆಗೆ ಒತ್ತಿಕೊಂಡು ಸುಖಿಸುತ್ತಿದ್ದರು. ನನ್ನವಳು ತನ್ನ ಮಕ್ಕಳ ಅಗಲಿಕೆಯ ದುಃಖವನ್ನು ಈ ಮಕ್ಕಳ ಸಂಗದಲ್ಲಿ ಮರೆಯುತ್ತಿದ್ದಳು.</p>
<p>ಒಂದು ಶನಿವಾರ ಬೆಳಿಗ್ಗೆ ಅವರ ತಾಯಿ ಅವರನ್ನು ತಂದು ಅಜ್ಜಿಯ ಮನೆಗೆ ಬಿಟ್ಟು ಹೊರಟು ಹೋದಳು. ಅವಳು ಹೋಗುವುದೇ ತಡ ಇಬ್ಬರೂ ಹಾರಿ ನಮ್ಮ ಮನೆಗೆ ಬಂದರು. ನಾನು ಬಾಗಿಲು ತೆರೆದೆ. ಇಬ್ಬರ ಕಣ್ಣಿನಲ್ಲೂ ನೀರಾಡುತ್ತಿತ್ತು. ಕ್ಯಾತಿಯ ಕೆನ್ನೆ ಊದಿದಂತಿತ್ತು. ಸೂಸನ್ ಮೊಣಕೈಗೆ ಏನೋ ಗಾಯವಾದಂತಿತ್ತು. ನಾನು ಏನಾಯಿತೆಂದು ವಿಚಾರಿಸಿದರೂ ಅವರಿಬ್ಬರು ಏನೂ ಹೇಳಲಿಲ್ಲ. ನೇರವಾಗಿ ನನ್ನವಳ ಬಳಿಗೆ ಹೋದರು. ನನಗೆ ಕೆಲಸವಿದ್ದುದರಿಂದ ನನ್ನ ಓದುವ ಕೋಣೆಗೆ ಹೋದೆ.<em>ಐiviಟಿg ಖoom</em>ನಲ್ಲಿ ಕುಳಿತ ಇವರು ಆಡುತ್ತಿದ್ದ ಮಾತುಗಳೆಲ್ಲ ನನಗೆ ಕೇಳುತ್ತಿತ್ತು. ನನ್ನವಳು ಅವರನ್ನು ಏನಾಯಿತೆಂದು ವಿಚಾರಿಸಿದರೂ ಅವರು ಎನೂ ಹೇಳಲಿಲ್ಲ. ಆಮೇಲೆ ಮೂವರೂ ಸೇರಿ ಏನೋ ಆಟ ಆಡಲು ಪ್ರಾರಂಭಿಸಿದರು. ಸ್ವಲ್ಪ ಸಮಯದ ನಂತರ ನಾನು ನೀರು ಕುಡಿಯಲೆಂದು ಹೊರಬಂದು ನೋಡಿದಾಗ ಕ್ಯಾತಿ ನನ್ನವಳ ಕೊರಳನ್ನು ತನ್ನ ಕೈಗಳಿಂದ ಬಳಸಿ ಕೆನ್ನೆಗೆ ಮುತ್ತಿಡುತ್ತ ಹೇಳುತ್ತಿದ್ದಳು: "<em>I ತಿish ಥಿou ತಿeಡಿe mಥಿ mommಥಿ</em>!".</p>
<p>ಹೀಗೆಯೆ ಎಷ್ಟೋ ಪ್ರಸಂಗಗಳು. ಮಿಸೆಸ್ ಗ್ರೇ ಮತ್ತು ಮೊಮ್ಮಕ್ಕಳನ್ನು ನಾವು ನಮ್ಮ ಸಂಘದ ಕಾರ್ಯಕ್ರಮಗಳಿಗೆ ಕರೆದೊಯ್ಯುತ್ತಿದ್ದೆವು. ಕ್ಯಾತಿ ಮತ್ತು ಸೂಸನ್ ನಮ್ಮ ತಿಂಡಿ ತಿನಿಸುಗಳ ರುಚಿ ಹಿಡಿದರು. ನಮ್ಮ ದೀಪಾವಳಿ ಹಬ್ಬ ಅವರಿಗೂ ಹಬ್ಬವಾಯಿತು. ಹಬ್ಬದಲ್ಲಿ ಅವರಿಗೂ ಕ್ರಿಸ್‍ಮಸ್ ಹಬ್ಬದಂತೆ<br /><em>ಅಮೆರಿಕನ್ನಡದ ಕತೆಗಳು/೧೧೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೧೯</em><br />ದೀಪಾವಳಿಯನ್ನೂ ಪ್ರತಿವರ್ಷ ಕಾತರದಿಂದ ಎದುರು ನೋಡುತ್ತಿದ್ದರು. ಕ್ಯಾತಿ-ಸೂಸನ್ ನಮ್ಮ ಸಂಘದಲ್ಲಿ ಎಲ್ಲರಿಗೂ ಪರಿಚಿತರಾದರು. ನಮ್ಮ ಸ್ನೇಹಿತರೂ ಅಷ್ಟೆ, ಭೇಟಿಯಾದಾಗ ಮೊದಲು ಕೇಳುತ್ತಿದುದು ಕ್ಯಾತಿ-ಸೂಸನ್‍ರ ಬಗ್ಗೆ.</p>
<p>ಮಿಸೆಸ್ ಗ್ರೇ ನನ್ನವಳಿಗೆ ದಕ್ಷಿಣ ಪ್ರಾಂತ್ಯದ ವಿಶೇಷ ಅಡುಗೆಯನ್ನು ಹೇಳುಕೊಟ್ಟಳು. ಹೀಗಾಗಿ ಅವಳು ಫ್ರೈಡ್‍ಚಿಕನ್, ಫ್ರೈಡ್‍ಓಕ್ರಾ, ಕಾರನ್‍ಬ್ರೆಡ್, ಪೀಕಾನ್ ಫ್ರೈ ಮುಂತಾದವುಗಳನ್ನು ಮಾಡಲು ಕಲಿತಳು.<em>ಖಿhಚಿಟಿಞs ಉiviಟಿg</em>ಮತ್ತು ಕ್ರಿಸ್‍ಮಸ್ ಎಂದರೆ ನನ್ನವಳಿಗೆ ನಮ್ಮ ಹಬ್ಬಗಳು ಬಂದಷ್ಟು ಸಂತೋಷವಾಗುತ್ತಿತ್ತು. ಆ ಸಂದರ್ಭಗಳಲ್ಲಿ ಅವರಿಬ್ಬರೂ ಸೇರಿಕೊಂಡು ಟರ್ಕಿ ಮುಂತಾದ ವಿಶೇಷ ಭಕ್ಷಗಳನ್ನು ತಯಾರಿಸುತ್ತಿದ್ದರು. ಅ ಹಬ್ಬಗಳಲ್ಲಿ ಮಿಸೆಸ್ ಗ್ರೇ ತನ್ನ ಸ್ವಂತ ಸಂಬಂಧಿಗಳಿಗಿಂತ ಹೆಚ್ಚಾಗಿ ನಮ್ಮನ್ನು ಕರೆದು ಆದರಿಸುತ್ತಿದ್ದಳು.</p>
<p>ಜಾಕ್ ಮತ್ತು ಜೂಲಿಯಾಗೆ ನಮ್ಮನ್ನು ಕಂಡರೆ ಅಷ್ಟಕಷ್ಟೆ ಯಾರೋ ಹೊರಗಿನವರು ಎನ್ನುವ ಭಾವನೆಯಿಂದಲೆ ನಮ್ಮೊಡನೆ ವರ್ತಿಸುತ್ತಿದ್ದರು. ನಮಗೆ ಕಸಿವಿಸಿಯಾದರೂ ಮಿಸೆಸ್ ಗ್ರೇಯ ಸಲುವಾಗಿ ಸಹಿಸಿಕೊಳ್ಳುತ್ತಿದ್ದೆವು. ಸ್ವಂತ ಮಕ್ಕಳಿಲ್ಲದ ನೋವು ಮಿಸೆಸ್ ಗ್ರೇಯ ಮಾತುಗಳಲ್ಲಿ ಆಗಾಗ ವ್ಯಕ್ತವಾಗುತಿತ್ತು. ಮೇಲಾಗಿ ಸಾಕುಮಗನ ವರ್ತನೆ ಅವಳಿಗೆ ಗಾಯದ ಮೇಲೆ ಬರೆ ಹಾಕಿದಂತಾಗಿತ್ತು. ಒಮ್ಮೊಮ್ಮೆ ತಡೆಯಲಾರದೆ ನನ್ನವಳ ಬಳಿ ತನ್ನ ದುಃಖ ತೋಡಿಕೊಂಡು ಅವನಿಗಾಗಿ ತಾನು ಎಷ್ಟು ಸಾವಿರಗಟ್ಟಲೆ ಡಾಲರ್‍ಗಳನ್ನು ಸುರಿದರೂ ಅವನಿಗೆ ತೃಪ್ತಿಯಿಲ್ಲದ ಬಗ್ಗೆ ಸಂತಾಪ ಪಡುತ್ತಿದ್ದಳು. ಜಾಕ್-ಜೂಲಿಯಾಗೆ ಮಿಸೆಸ್ ಗ್ರೇ ಒಬ್ಬ<em>ಃಚಿbಥಿ Siಣಣeಡಿ</em>ಇದ್ದಂತೆ. ಶುಕ್ರವಾರ ಸಾಯಂಕಾಲವೊ ಶನಿವಾರವೊ ಮಕ್ಕಳನ್ನು ಅವಳಲ್ಲಿ ಇಳಿಸಿ ಹೋದರೆ ಮತ್ತೆ ಅವರ ಮುಖ ಕಾಣುವುದು ಸೋಮವಾರವೆ. ಮೈ ಸರಿಯಿರಲಿ ಇಲ್ಲದಿರಲಿ ಮಕ್ಕಳ ಜವಾಬ್ದಾರಿ ಅವಳ ಮೇಲೆ ಬೀಳುತ್ತಿತ್ತು.</p>
<p>ಮಿಸೆಸ್ ಗ್ರೇಯ ಅಕ್ಕನಿಗೆ ಸುಮಾರು ಎಂಬತ್ತು ವರ್ಷಗಳು. ಅವಳೂ ವಿಧವೆ. ತಂಗಿಯ ಮನೆಯಿಂದ ಸುಮಾರು ಹತ್ತು ಮೈಲಿ ದೂರ ಒಂದು ಸರೋವರದ ದಂಡೆಯ ಮೇಲೆ ಅವಳ ಮನೆ. ಅವಳ ಕಣ್ಣು ಮಂಜಾಗಿರುವುದರಿಂದ ಕಾರು ನಡೆಸಲು ಆಗುವುದಿಲ್ಲ. ಆದ್ದರಿಂದ ಮಿಸೆಸ್ ಗ್ರೇ ವಾರಕ್ಕೆ ಎರಡು ಬಾರಿ ಹೋಗಿ ಅಕ್ಕನನ್ನು ಕರೆದುಕೊಂಡು ಸೂಪರ್ ಮಾರ್ಕೇಟ್, ಮಾಲ್, ಎಲ್ಲಾ ಸುತ್ತಿಸಿಕೊಂಡು ಬೇಕಾದ ದಿನಸಿ ಪದಾರ್ಥಗಳು, ಬಟ್ಟೆ ಬರೆಗಳನ್ನು ಕೊಂಡು ಅವಳನ್ನು ವಾಪಸ್ಸು ಮನೆಯಲ್ಲಿ ಬಿಟ್ಟು ಬರುತ್ತಿದ್ದಳು. ಅಕ್ಕ ತಂಗಿಯರು ಬಹಳ ಅನ್ಯೋನ್ಯತೆಯಿಂದ ಇದ್ದರು. ಮೊದಲಿನಿಂದಲೂ ಹಾಗೆಯೇ ಅಂತೆ. ಯೌವನದ ದಿನಗಳಲ್ಲಿ ಇಬ್ಬರೂ ಡೇಟಿಂಗ್ ಪ್ರಾರಂಭಿಸಿದಾಗ, ಮದುವೆಯಾದ ಮೇಲೆ ತಾವು ದೂರವಾಗುವುದು<br />ಬೇಡವೆಂದು ತೀರ್ಮಾನಿಸಿ, ಅದೇ ಊರಿನ ಒಂದು ಕುಟುಂಬದ ಅಣ್ಣ-ತಮ್ಮಂದಿರನ್ನು ಈ ಅಕ್ಕ-ತಂಗಿಯರು ಡೇಟ್ ಮಾಡಿ ಅನಂತರ ಅವರನ್ನು ಮದುವೆ ಆದರು. ತನ್ನ ಗಂಡನನ್ನು ನೆನಸಿಕೊಳ್ಳುವಾಗ ಮಿಸೆಸ್ ಗ್ರೇಯ ಕೆನ್ನೆಗೆ ಈಗಲೂ ರಂಗೇರುತ್ತದೆ. ಅವನು ತುಂಬಾ ರಸಿಕ ಪ್ರವೃತ್ತಿಯವನಂತೆ. ಪರಸ್ಪರ ಪ್ರೇಮ, ಸೌಹಾರ್ದಗಳಿಂದ ಬಾಳು ಸುಖಮಯವಾಗಿತ್ತು. ಮಕ್ಕಳಿಲ್ಲದ ಕೊರತೆಯೊಂದನ್ನು ಬಿಟ್ಟರೆ ಬಾಕಿ ಯಾವ ಹೆಚ್ಚಿನ ತೊಂದರೆಯಿಲ್ಲದ ಹಸನಾದ ಬದುಕು.</p>
<p>ಒಳಿತಾದುದೆಲ್ಲ ಒಂದಲ್ಲ ಒಂದು ದಿನ ಕೊನೆಗೊಳ್ಳಬೇಕಲ್ಲ. ಮಿಸೆಸ್ ಗ್ರೇಯ ಗಂಡ ಕ್ಯಾನ್ಸರ್ ರೋಗದಿಂದ ಸತ್ತಾಗ ಅವಳ ಬಾಳು ಬರಿದಾದಂತೆ ತೋರಿತು. ಆಗ ಅವಳ ಬೆಂಬಲಕ್ಕೆ ನಿಂತವಳು ಅವಳ ಅಕ್ಕ. ತಾನೇ ವಿಧವೆಯಾಗಿದ್ದರೂ ಸಹ ತಂಗಿಗೆ ಎಲ್ಲ ರೀತಿಯಲ್ಲಿ ನೆರವಾಗಿ ಬದುಕನ್ನು ಸಹನೀಯವಾಗಿ ಮಾಡಿದಳು. ಬರಿದಾದ ಬದುಕನ್ನು ಮತ್ತೆ ತುಂಬುವ ಆಸೆಯಿಂದ ಜಾಕ್‍ನನ್ನು ಮಿಸೆಸ್ ಗ್ರೇ ದತ್ತು ತೆಗೆದುಕೊಂಡಳು. ಅವನಿಗೆ ವಿದ್ಯೆ ಕಲಿಸುವ ಸಲುವಾಗಿ ಎಷ್ಟು ಪ್ರಯತ್ನ ಪಟ್ಟರೂ ಅಪಾರ ಹಣ ವ್ಯರ್ಥವಾಯಿತೆ ವಿನಾ ಅವನು ಕಾಲೇಜು ಮುಗಿಸಲಿಲ್ಲ. ಕಾಲೇಜು ಬಿಟ್ಟು, ಕೆಲಸ ಹಿಡಿದು, ಜೂಲಿಯಾಳನ್ನು ಮದುವೆಯಾದ. ಕಾಲೇಜು ದಿನಗಳಲ್ಲಿ ಕಲಿತ ಜೂಜು ಮುಂತಾದ ದುಷ್ಚಟಗಳು ಅವನನ್ನು ಗುರಿಯಿಲ್ಲದೆ ತಿರುಗುವ ಅಲೆಮಾರಿಯಾಗಿ ಮಾಡಿದ್ದವು. ಜೂಲಿಯಾ ಅವನಿಗಿಂತ ಕಡಿಮೆಯೇನಿಲ್ಲ. ಗಂಡ ಬೇರೆ ಊರಿಗೆ ಹೋದಾಗ ಇವಳು ಬೇರೆಯವರ ಜೊತೆ ಪಾರ್ಟಿಗಳಿಗೆ, ಕ್ಲಬ್ಬುಗಳಿಗೆ ಹೋಗಿ ಮನದಣಿಯೆ ಕುಡಿದು ಬರುತ್ತಿದ್ದಳು. ಕ್ಯಾತಿ ಮತ್ತು ಸೂಸನ್ ಹುಟ್ಟಿದಮೇಲೂ ಜಾಕ್ ಮತ್ತು ಜೂಲಿಯಾ ಬದಲಾಗಲಿಲ್ಲ. ಅವರ ವರ್ತನೆ ಇನ್ನೂ ಹದಗೆಡುತ್ತಾ ಬಂತು. ಕ್ಯಾತಿ-ಸೂಸನ್ ತಂದೆತಾಯಿಗಳಿದ್ದರೂ ಒಂದು ರೀತಿಯ ತಬ್ಬಲಿಗಳಂತೆ ಬೆಳೆದರು. ಅಜ್ಜಿಯೇ ಅವರಿಬ್ಬರ ಸಂತಸದ ನೆಲೆಯಾದಳು. ನಮ್ಮ ಪರಿಚಯವಾದ ಮೇಲೆ ಮಕ್ಕಳಿಬ್ಬರೂ ನನ್ನವಳಲ್ಲಿ ತಮ್ಮ ತಾಯಿಯಿಂದ ದೊರೆಯದ ಮಮತೆಯನ್ನು ಪಡೆದುಕೊಂಡರೆಂದು ತೋರುತ್ತದೆ.</p>
<p>ನಾನು ಬೇರೆ ಕೆಲಸ ಹಿಡಿಯಬೇಕಾಗಿಬಂದುದರಿಂದ ಆ ಊರು ಬಿಡಬೇಕಾಗಿ ಬಂತು. ನಾವು ಬೇರೆ ಕಡೆ ಹೋಗುತ್ತೇವೆ ಎಂದು ತಿಳಿದೊಡನೆ ಮಿಸೆಸ್ ಗ್ರೇ ಮತ್ತು ಮೊಮ್ಮಕ್ಕಳಿಗೆ ತಮ್ಮ ಸ್ವಂತ ಯಾರನ್ನೋ ಕಳೆದುಕೊಂಡಷ್ಟು ದುಃಖವಾಯಿತು. ನಮಗೂ ಅಷ್ಟೆ. ನಾವು ಹೊರಟಿದ್ದು ಒಂದು ಡಿಸೆಂಬರ್ ದಿನ, ಸಹಿಸಲಾರದ ಚಳಿ. ಮೋಡ ಕವಿದು, ಸೋನೆ ಸುರಿದು, ದಿನ ಮಂಕಾಗಿತ್ತು, ಸುತ್ತಲೂ ಬೋಳಾಗಿ ನಿಂತ ಮರಗಳು ನಮ್ಮೆಲ್ಲರ ಬರಿದಾದ ಮನದ ಪ್ರತೀಕಗಳಂತಿದ್ದವು. ಕ್ಯಾತಿ ಮತ್ತು ಸೂಸನ್ ಸುಮ್ಮನೆ ಮಾತಿಲ್ಲದೆ ನಿಂತಿದ್ದರು. ಮಿಸೆಸ್ ಗ್ರೇ ನಮಗೆ ಹಸ್ತಲಾಘವನಿತ್ತು<br /><em>ಅಮೆರಿಕನ್ನಡದ ಕತೆಗಳು/೧೨೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೨೧</em><br />ಬೀಳ್ಕೊಟ್ಟಾಗ ಕಣ್ಣುಗಳು ಹನಿಯಾಡುತ್ತಿದ್ದವು. ಈಗಿರುವ ಊರಿನಲ್ಲಿ ನಾವು ನೆಲೆನಿಂತು ವರ್ಷಗಳು ಉರುಳಿವೆ. ನಮ್ಮ ಮಕ್ಕಳು ಈಗ ನಮ್ಮ ಜೊತೆಯಲ್ಲಿದ್ದಾರೆ. ನನ್ನವಳ ಮನಸ್ಸಿಗೆ ಈಗ ನೆಮ್ಮದಿ ಇದ್ದರೂ, ಕ್ಯಾತಿ-ಸೂಸನ್ ರ ನೆನಪು, ಮಿಸೆಸ್ ಗ್ರೇಯ ಸನಿಹದ ಕೊರತೆ ಅವಳನ್ನು ಕಾಡುತ್ತಿರುತ್ತದೆ. ಬಹಳ ದೂರವಾದರೂ ನಮಗೆ ಸಮಯ ಸಿಕ್ಕಾಗ ಮಿಸೆಸ್ ಗ್ರೇಯನ್ನು ನೋಡಲು ನಾವು ಹೋಗುತ್ತೇವೆ. ಹಬ್ಬದ ದಿನಗಳಲ್ಲಿ ಗ್ರೀಟಿಂಗ್ಸ್ ಹಾಗೂ ಚಿಕ್ಕ ಪುಟ್ಟ ಉಡುಗೊರೆಗಳನ್ನು ವಿನಿಮಯ ಮಾಡಿಕೊಳ್ಳುತ್ತೇವೆ.</p>
<p>ಮಿಸೆಸ್ ಗ್ರೇ ಆಗಾಗ ಕಾಗದ ಬರೆದು ಕ್ಷೇಮ ಸಮಾಚಾರ ಹಾಗೂ ಕ್ಯಾತಿ-ಸೂಸನ್‍ರ ವಿಷಯ ತಿಳಿಸುತ್ತಾಳೆ. ಅವರಿಬ್ಬರೂ ಈಗ ಹೈಸ್ಕೂಲು ಓದುತ್ತಿದ್ದಾರೆ. ಭಾರತದ ಬಗ್ಗೆ ವಿಶೇಷ ಆಸಕ್ತಿ ಬೆಳೆಸಿಕೊಂಡಿದ್ದಾರಂತೆ. ದೊಡ್ಡ ಪಟ್ಟಣಗಳಿಗೆ ಹೋದಾಗ ಭಾರತೀಯ ಅಂಗಡಿಗಳಿಗೆ ಹೋಗಿ ಒಡವೆ, ವಸ್ತ್ರ ಏನಾದರೂ ಕೊಂಡು ತರುತ್ತಾರಂತೆ. ಅವರು ಬೆಳೆದು ದೊಡ್ಡವರಾದಂತೆಲ್ಲ ಮಿಸೆಸ್ ಗ್ರೇಗೆ ಒಂದು ರೀತಿಯ ಭಯ. ಕ್ಯಾತಿ-ಸೂಸನ್ ರ ಕ್ಷೇತ್ರ ವಿಸ್ತಾರವಾಗುತ್ತಿದೆ. ಅವರ ಗೆಳತಿ-ಗೆಳೆಯರ ಸಂಖ್ಯೆ ಬೆಳೆಯುತ್ತಿದೆ. ಅವರಿಬ್ಬರೂ ಒಂದು ದಿನ ಗೂಡು ಬಿಟ್ಟು ಹಾರುವ ಹಕ್ಕಿಗಳಂತೆ ಅವಳಿಂದ ದೂರ ಹೋಗಬಹುದೆಂಬ ಚಿಂತೆ ಮನಸ್ಸನ್ನು ಕೊರೆಯುತ್ತಿದೆ.</p>
<p>ಹೋದ ತಿಂಗಳು ಮಿಸೆಸ್ ಗ್ರೇ ಬರೆದ ಕಾಗದದಲ್ಲಿ ತನ್ನ ಆರೋಗ್ಯ ಅಷ್ಟೇನೂ ಚೆನ್ನಾಗಿಲ್ಲವೆಂದು ತಿಳಿಸಿದ್ದಾಳೆ. ಕ್ಯಾತಿ-ಸೂಸನ್ ಬಿಡುವಾದಾಗ ಮಾತ್ರ ಬರುತ್ತಾರಂತೆ. ಈಗ ಆ ದೊಡ್ಡ ಮನೆಯಲ್ಲಿ ಅವಳೊಬ್ಬಳೆ. ಅವಳು ಬರೆದಿರುವ ದುಃಖ ಸಂಗತಿ ಎಂದರೆ ಅವಳ ಅಕ್ಕನ ಮನಸ್ತಾಪ. ಯಾವುದೋ ಕ್ಷುಲ್ಲಕ ವಿಚಾರಕ್ಕಾಗಿ ಅವಳ ಅಕ್ಕ ಅವಳೊಡನೆ ಮನಸ್ತಾಪ ಮಾಡಿಕೊಂಡು ನನ್ನ ಮನೆಗೆ ಬರಬೇಡ ಎಂದು ಬಿಟ್ಟಳಂತೆ. ಜೀವನದುದ್ದಕ್ಕೂ ಅನ್ಯೋನ್ಯವಾಗಿದ್ದ ಅವರು ಈಗ ದುತ್ತನೆ ದೂರವಾಗಿ ಒಬ್ಬಂಟಿಗಳಾಗಿ ಬಿಟ್ಟಿದ್ದಾರೆ. ಇದು ಮಿಸೆಸ್ ಗ್ರೇಯ ಮನಸ್ಸನ್ನು ಗರಗಸದಂತೆ ಕೊಯ್ಯುತ್ತಿದೆ ಎನ್ನುವುದು ಅವಳ ಕಾಗದದಿಂದ ವ್ಯಕ್ತವಾಗುತ್ತದೆ.</p>
<p>ಈಗ ಮತ್ತೆ ಡಿಸೆಂಬರ್, ಕೊರೆಯುವ ಚಳಿಗೆ ಪ್ರಕೃತಿ ನಿಶ್ಚೇಷ್ಟವಾಗಿದೆ. ಸ್ನೇಹಿತರಿಂದ, ಬಂಧುಗಳಿಂದ ಕ್ರಿಸ್‍ಮಸ್ ಮತ್ತು ಹೊಸ ವರ್ಷದ ಶುಭಾಶಯಗಳನ್ನು ಹೊತ್ತ ಸಂದೇಶಗಳು ಬರುತ್ತಿವೆ. ಬಂದ ಕಾರ್ಡುಗಳನ್ನು ನಮ್ಮ ಮಕ್ಕಳು ನಮ್ಮ<em>ಐiviಟಿg ಖoom</em>ನ ಬಾಗಿಲ ಸುತ್ತ ಆಕರ್ಶಣೀಯವಾಗಿ ಜೋಡಿಸಿದ್ದಾರೆ. ಕ್ರಿಸ್‍ಮಸ್ ಉಡುಗೊರೆಗಳಲ್ಲಿ ಮಿಸೆಸ್ ಗ್ರೇ ಕಳುಹಿಸಿದ, ಮಿರುಗು ಬಣ್ಣದ ಕಾಗದ ರಿಬ್ಬನ್ನುಗಳಿಂದ ಅಲಂಕೃತವಾದ ಉದ್ದನೆಯ ಪೊಟ್ಟಣವೂ ಒಂದು.</p>
<p>ಕ್ರಿಸ್‍ಮಸ್ ದಿನ ಎಲ್ಲಾ ಉಡುಗೊರೆಗಳನ್ನು ನಮ್ಮ ಮಕ್ಕಳು ಬಿಚ್ಚಿ<br />ನೋಡಿದ್ದಾಯಿತು. ಮಿಸೆಸ್ ಗ್ರೇ ನಮಗೆ ಕಳುಹಿಸಿದ ಉಡುಗೊರೆ- ಮನಸೆಳೆಯುವಂತೆ ಮರದಲ್ಲಿ ಕೆತ್ತಿದ ಒಂದು ಸುಂದರವಾದ ಫಲಕ. ಆ ಫಲಕದಲ್ಲಿ ಕೊರೆದ ಸಾಲುಗಳು ಇವು:</p>
<p>ಖಿಊಔUಉಊ ಒಇ ಂSUಖಇಆ ಓಔಖಿ ಃಙ ಖಿUಓಇ ಔಖ WಔಖಆS</p>
<p>ಖಿಊಇಖಇ'S ಃಇಂUಖಿಙ Iಓ ಖಿಊಇ Sಔಓಉ ಔಈ ಃIಖಆS;</p>
<p>ಖಿಊUS, ಖಿಔಔ, ಆಔ ಈಖIಇಓಆS ಇಓಖIಅಊ ಖಿಊಇ ಊಇಂಖಖಿ,</p>
<p>WIಖಿಊ ಎಔಙ ಖಿಊಂಖಿ ಈಖIಇಓಆSಊIP ಖಿIಇS IಒPಂಖಖಿ.</p>
<p>ನಾನು ನನ್ನವಳ ಕಡೆ ನೋಡಿದೆ. ಅವಳ ಕಣ್ಣುಗಳು ತೇವಗೊಂಡಿದ್ದವು. ನನ್ನ ಮನದಲ್ಲಿ ಏನೋ ಮಿಡಿದಂತಾಗಿ ಕಣ್ಣು ಮಂಜಾಯಿತು; ಆ ಮಂಜಿನ ತೆರೆಯಲ್ಲಿ ಮಿಸೆಸ್ ಗ್ರೇಯ ಮುಖ ಅಸ್ಪಷ್ಟವಾಗಿ ಮೂಡಿ ಮರೆಯಾಯಿತು.</p>
<p><strong><em>-ವೈ. ಆರ್. ಮೋಹನ್</em></strong>(ಟಸ್ಕಲೂಸ, ಅಲಬಾಮಾ)</p>
<p>
<strong>ಹೊರಸಲ ಹಕ್ಕಿ</strong>
</p>
<p>ಅದೊಂದು ಭಾನುವಾರ. ಮಾನು ಕಣ್ಣುಜ್ಜಿಕೊಂಡು ಎದ್ದಾಗ ಹತ್ತು ಗಂಟೆ ಸಮೀಪಿಸುತ್ತಿತ್ತು. ಕಿಟಕಿಯ ಪರದೆ ಸರಿಸಿ ಹೊರಗೆ ನೋಡಿದಾಗ ಮರಗಳ ರೆಂಬೆಗಳ ಸಂದಿಯಿಂದ ತೂರಿ ಬಂದ ಕಿರಣಗಳು ಹಸಿರು ಹಾಸಿನ ಮೇಲೆ ಬೆಳಕಿನ ಚಿತ್ರ ಬರೆದಿದ್ದವು. ಇಂತಹ ಸುಂದರ ಪ್ರಾತಃಕಾಲವನ್ನು ವೃಥಾ ಕಳೆಯಬಾರದೆಂದು ಲಗುಬಗೆಯಿಂದ ತಯಾರಾಗಿ 'ಜಾಗ್' ಮಾಡಲು ಹೊರಟನು. ಮನೆಗೆ ಸಮೀಪದಲ್ಲೇ ಒಂದು ದೊಡ್ಡ ಪಾರ್ಕು. ಆ ಪಾರ್ಕಿಗೂ ಮನೆಗೂ ನಡುವೆ ದಟ್ಟವಾಗಿ ಗಿಡ ಮರಗಳಿಂದ ತುಂಬಿದ ಒಂದು ಓಚಿಣuಡಿe ಣಡಿಚಿiಟ, ಆ ಓಚಿಣuಡಿe ಣಡಿಚಿiಟ ಹಿಡಿದು ಹೋದರೆ ಅದು ಸುತ್ತಿ ಬಳಸಿ ಪಾರ್ಕ್‍ನ್ನು ಸೇರುತ್ತದೆ. ಸೊಂಪಾಗಿ ಬೆಳೆದ ಆ ಗಿಡ ಮರಗಳು ಏಪ್ರಿಲ್ ತಿಂಗಳ ಎಳೆ ಬಿಸಿಲಿನಲ್ಲಿ ಮಿಂದು, ಗಾಳಿಗೆ ಆಡುತ್ತಿದ್ದ ಎಲೆಗಳು ಬೆಳ್ಳಿ ಲೇಪಿಸಿಕೊಂಡಂತೆ ಮಿರುಗುತ್ತಿದ್ದವು. ಗಿಡ ಬಳ್ಳಿಗಳಿಂದ, ಮರಗಳ ನೆತ್ತಿಯಿಂದ ಹಕ್ಕಿಗಳ ಕಲರವ ಹರಿದು ಆ ನವಪ್ರಾಂತ್ಯ ಚೈತನ್ಯಮಯವಾಗಿತ್ತು.</p>
<p>ಕುಕ್ಕೋಟ ಓಡುತ್ತಿದ್ದ ಮಾನುವಿನ ಉಸಿರಾಟ ವೇಗವಾಗಿದ್ದರೂ ಲಯಬದ್ಧವಾಗಿತ್ತು. ಉಸಿರಿನ ಲಯಕ್ಕೆ ಹೆಜ್ಜೆಯ ಸಪ್ಪಳ ತಾಳ ಹಾಕುತಿತ್ತು. ಓಚಿಣuಡಿe ಣಡಿಚಿiಟ ಮುಗಿಸಿಕೊಂಡು ಪಾರ್ಕಿನೊಳಗೆ ಓಡಲು ಪ್ರಾರಂಭಿಸಿದ ಮಾನುಗೆ ನೆರಳು ಬೆಳಕಿನ ತಂಪು ಪ್ರದೇಶದಿಂದ ಬಿಸಿಲು ಹಬ್ಬಿಕೊಂಡು ಬಯಲು ಪ್ರದೇಶಕ್ಕೆ ಬಂದಿದ್ದರಿಂದ ಬೆವರು ಹರಿಯಲು ಪ್ರಾರಂಭವಾಯಿತು. ಹಿತವಾಗಿ ಬೀಸಿದ ಗಾಳಿ ಆಹ್ಲಾದಕರವಾಗಿತ್ತು. ಆ ವಿಶಾಲವಾದ ಪಾರ್ಕಿನಲ್ಲಿ ಅನೇಕ ಜನರು<br /><em>ಅಮೆರಿಕನ್ನಡದ ಕತೆಗಳು/೧೨೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೨೩</em><br />ನಡೆಯುವುದರಲ್ಲೋ ಓಡುವುದರಲ್ಲೋ ಮಗ್ನವಾಗಿದ್ದರು. ಪಾರ್ಕಿನ ಬಲಭಾಗದಲ್ಲಿ ಉದ್ದಕ್ಕೂ ಇದ್ದ ಟೆನ್ನಿಸ್ ಕೋರ್ಟ್‍ಗಳಲ್ಲಿ ಕೆಲವರು ಆಡುತ್ತಿದ್ದರು. ಪಾರ್ಕಿನ ಎಡ ಭಾಗದಲ್ಲಿ ವಿಶಾಲವಾದ ಃಚಿse bಚಿಟಟ ಮತ್ತು Soಜಿಣ bಚಿಟಟ ಆಟದ ಮೈದಾನಗಳು. ಈ ಎರಡು ಭಾಗಗಳ ಮಧ್ಯದ ರಸ್ತೆ ಪಾರ್ಕಿನ ಸುತ್ತ ಸುಮಾರು ಎರಡು ಮೈಲಿ ಸುತ್ತಿಕೊಂಡು ಮತ್ತೆ ಓಚಿಣuಡಿe ಣಡಿಚಿiಟ ಸೇರುತ್ತದೆ. ಪಾರ್ಕಿನ ಸುತ್ತ ಓಟ ಮುಗಿಸಿದ ಮಾನು ಮನೆಗೆ ಹೋಗಲು ಮತ್ತೆ ಓಚಿಣuಡಿe ಣಡಿಚಿiಟ ಹೊಕ್ಕವರು ವಿಶ್ರಾಂತಿಗಾಗಿ ಸ್ವಲ್ಪ ಬಯಲಾದ ಜಾಗದಲ್ಲಿ ಬಂಡೆಯೊಂದರ ಮೇಲೆ ಕುಳಿತನು.</p>
<p>ಹೊತ್ತು ನೆತ್ತಿಯ ಮೇಲೆ ಏರಲು ಪ್ರಾರಂಭವಾಗಿತ್ತು. ಹಕ್ಕಿಗಳ ಕಲರವದ ಮಧ್ಯೆ ಚಿರಪರಿಚಿತ ಹಕ್ಕಿಯ ಧ್ವನಿ ಕೇಳಿ ಮಾನು ಮೈಯೆಲ್ಲ ಕಣ್ಣಾದನು. ಅವನು ಕುಳಿತಲ್ಲಿಗೆ ಸ್ವಲ್ಪ ದೂರದಲ್ಲಿ ಒಂದು ಗಿಡದ ನೆತ್ತಿಯಲ್ಲಿ ಚಾಚಿದ ರೆಂಬೆಯೊಂದರ ಮೇಲೆ ಬಿಸಿಲಿಗೆ ಮೈಯೊಡ್ಡಿ ಕುಳಿತಿತ್ತು ಒಂದು ಹೊರಸಲ ಹಕ್ಕಿ (ಖiಟಿg ಜove). ಹೊರಸಲ ಹಕ್ಕಿಯ ಕರೆಯಲ್ಲಿರುವ ಒಂದು ರೀತಿಯ ಅಳಲಿಗೆ ಅವನ ಮನ ಮಿಡಿಯಿತು. ಅಮೆರಿಕ, ಯಂತ್ರನಾಗರೀಕತೆ ಎಲ್ಲವನ್ನು ಮರೆಸಿ ಮಾನುವನ್ನು ಕಾಲ ದೇಶಗಳಾಚೆಗೆ ಕೊಂಡೊಯ್ದಿತು ಆ ಹಕ್ಕಿಯ ಕರೆ.</p>
<p>"ಒಂದಾನೊಂದು ಕಾಲದಲ್ಲಿ ಒಂದಾನೊಂದು ಕಾಡು. ಆ ಕಾಡಿನ ಒಂದು ಪೊದೆಯಲ್ಲಿ ಒಂದು ಹೊರಸಲ ಹಕ್ಕಿ ಗೂಡು ಕಟ್ಟಿತ್ತು. ಗೂಡಿನೊಳಗೆ ಎರಡು ಮೊಟ್ಟೆ. ದಿನವೂ ಆ ಮೊಟ್ಟೆಗಳ ಮೇಲೆ ಕಾವು ಕೂರುತ್ತಿದ್ದ ತಾಯಿ ಹಕ್ಕಿ ತನ್ನ ಮರಿಗಳು ಹೊರ ಬರುವುದನ್ನೇ ಕಾತರದಿಂದ ಎದುರು ನೋಡುತಿತ್ತು. ಒಂದು ದಿನ ಕುಕ್ರಸೆಟ್ಟಿ ಎಂಬಾತನು ಸೊಪ್ಪು ಕಡಿಯಲು ಕಾಡಿಗೆ ಬಂದ. ಅವನ ಕಣ್ಣಿಗೆ ಆ ಪೊದೆಯ ಗೂಡಿನಲ್ಲಿದ್ದ ಮೊಟ್ಟೆಗಳು ಕಂಡವು. ಸೊಪ್ಪನ್ನೆಲ್ಲ ಕಡಿದು ಹೊರೆಕಟ್ಟಿ ತಲೆಯ ಮೇಲೆ ಹೊತ್ತು ವಾಪಸ್ಸು ಹೋಗುವಾಗ ಆ ಮೊಟ್ಟೆಗಳನ್ನು ಗೂಡಿಂದ ತೆಗೆದು ಕೈಲಿ ಹಿಡಿದುಕೊಂಡು ಹೊರಟ. ಇದನ್ನೆಲ್ಲ ಬಿದಿರು ಮೆಳೆಯ ಮೇಲೆ ಕುಳಿತು ನೋಡುತ್ತಿದ್ದ ತಾಯಿ ಹಕ್ಕಿ ಅವನು ಹೋದಲ್ಲಿ ಹಿಂಬಾಲಿಸುತ್ತ ಮೊಟ್ಟೆ ವಾಪಸ್ಸು ಕೊಡುವಂತೆ "ಕುಕ್ರಸೆಟ್ಟಿ, ಕೊಟ್ಟೊ ್ಹೀಗ್ ಕೊಟ್ಟೊ ್ಹೀಗ್ " ಎಂದು ದೈನ್ಯತೆಯಿಂದ ಬೇಡತೊಡಗಿತು. ಕೊನೆಗೂ ಅವನು ಮೊಟ್ಟೆಗಳನ್ನು ಹಿಂತಿರುಗಿಸಿ ಕೊಡಲಿಲ್ಲ. ಇಂದಿಗೂ ಹೊರಸಲ ಹಕ್ಕಿ ಅವರನ್ನು ಕೂಗಿ ಕರೆಯುವುದನ್ನು ಬಿಟ್ಟಿಲ್ಲ."</p>
<p>ಚಿಕ್ಕಂದಿನಲ್ಲಿ ಕೇಳಿದ ಈ ಕತೆ ಮಾನು ಮರೆತಿಲ್ಲ. ಕತೆ ಹೇಳಿದವರು ಅವನ ಕಿರಿಯ ಸೋದರ ಮಾವ. ಇಂಥ ಹಲವಾರು ಕತೆಗಳನ್ನು, ಬೇಟೆಯ ಸಾಹಸಗಳನ್ನು ಅವರ ಬಾಯಿಂದ ಕೇಳಿದ್ದ. ಇದರಿಂದಾಗಿ ಅವನಿಗಿದ್ದ ಮೂವರು ಮಾವಂದಿರಲ್ಲಿ ಈ ಕಿರಿಯ ಮಾವನಲ್ಲಿ ಅವನಿಗೆ ಅಪಾರ ಪ್ರೀತಿ.</p>
<p>ಮಾನು ತಂದೆಯ ಮನೆ ಮಲೆನಾಡಿನ ಕಣಿವೆಯೊಂದರಲ್ಲಿ ಹುದುಗಿಕೊಂಡ ಒಂದೇ ಒಂದು ಮನೆ. ಮನೆಯ ಮುಂದಿನ ಗದ್ದೆ ತೋಟಗಳನ್ನು ಬಿಟ್ಟರೆ ಸುತ್ತಲೂ ಕಾಡು ಕವಿದುಕೊಂಡು ಭಯ ಹುಟ್ಟಿಸುತ್ತಿತ್ತು. ಮಧ್ಯಾಹ್ನದಲ್ಲಿಯೆ ಮಬ್ಬು ಕವಿದು, ಜೀರುಂಡೆಗಳ ಧ್ವನಿ ಕಿವಿಯನ್ನು ಬೈರಗಿಯಂತೆ ಕೊರೆಯುತ್ತಿತ್ತು. ಮನೆಯಲ್ಲಿ ಅಜ್ಜಯ್ಯ, ತಂದೆ ಮತ್ತು ಚಿಕ್ಕಪ್ಪ ಎಲ್ಲರೂ ಮಕ್ಕಳಿಗೆ ಸಲಿಗೆ ಕೊಟ್ಟರೆ ಹಾಳಾಗಿ ಹೋಗುತ್ತಾರೆ ಎನ್ನುವ ಮನೋಭಾವದವರು. ಅಜ್ಜಯ್ಯನವರಂತೂ ಶಿಸ್ತಿನ ಸಿಪಾಯಿ. ಮಕ್ಕಳು ಬೆಳಗಿನ ಜಾವ ಏಳಬೇಕು. ಲೆಕ್ಕ ತಪ್ಪು ಮಾಡಿದ್ದರೆ ಬೆಳಿಗ್ಗೆ ತಂದೆಯವರಿಂದ ಏಟು ಬೀಳುತ್ತಿತ್ತು. ಬೆಳಗಿನ ತಿಂಡಿ ತಿನ್ನುವಾಗಲೂ ಅಷ್ಟೆ- ಜಾಸ್ತಿ ತಿನ್ನಬಾರದು, ಸದ್ದು ಮಾಡಬಾರದು. ಒಂದು ವೇಳೆ ಮಾನು ತಾಯಿ ಮಕ್ಕಳಿಗೆ ಹೆಚ್ಚಿಗೆ ತಿಂಡಿ ಏನಾದರೂ ಕೊಟ್ಟರೆ ಅಜ್ಜಯ್ಯ "ಮಕ್ಕಳಿಗೆ ಹೊಟ್ಟೆ ಕಲಿಸಬಾರದು" ಎಂದು ಬುದ್ಧಿ ಹೇಳುತ್ತಿದ್ದರು. ಅವರಿಗೆ ಮಕ್ಕಳು ಜೋರಾಗಿ ನಗಲೂ ಬಾರದು. ಮಕ್ಕಳು "ದೇವರ ಮರಿ" ಇದ್ದಹಾಗೆ ಇರಬೇಕೆನ್ನುವುದು ಅವರ ನಂಬಿಕೆಯಾಗಿತ್ತು. ಬೆಳಗಿನ ಜಾವ ಎದ್ದು ಓದುವುದೇ ಅಲ್ಲದೆ ಆದಷ್ಟು ಮುಂಚೆಯೇ ಹೊರಟು ಕಾಡುಹಾದಿಯಲ್ಲಿ ಸ್ಕೂಲಿಗೆ ಮೂರು ಮೈಲಿ ನಡೆದು ಹೋಗಬೇಕಾಗಿತ್ತು.</p>
<p>ಮಾನು ತಂದೆಗೆ ಬೇಟೆಯಾಡುವುದರಲ್ಲಿ ಆಸಕ್ತಿ. ಮನೆಯಲ್ಲಿ ಏರ್‍ಗನ್, ೨೨ ರೈಫಲ್, ಕೇಪಿನ ಕೋವಿ ಮತ್ತು ತೋಟಾಕೋವಿಗಳನ್ನು ಎತ್ತರದಲ್ಲಿ ಗೋಡೆಗೆ ಹೊಡೆದ ರ್ಯಾಕ್‍ಗಳಲ್ಲಿ ಇಡುತ್ತಿದ್ದರು. ಹುಡುಗರು ಅವನ್ನು ಮುಟ್ಟಬಾರದೆಂದು ಕಟ್ಟಾಜ್ಞೆ. ಶಾಲೆಗೆ ರಜ ಇದ್ದಾಗ ಮಾನು ಹುಡುಗತನದ ಉತ್ಸಾಹದಲ್ಲಿ ಮಧ್ಯಾಹ್ನ ತಂದೆ ಊಟ ಮುಗಿಸಿ ವಿಶ್ರಾಂತಿ ಪಡೆಯುವುದನ್ನೇ ಕಾದಿದ್ದು ಏರ್‍ಗನ್ ಲಪಟಾಯಿಸಿಕೊಂಡು ಹಕ್ಕಿಗಳ ಬೇಟೆಗೆ ಹೊರಟುಬಿಡುತ್ತಿದ್ದ. ಬೇಟೆಗೆ ಹೋದಾಗ ಇದ್ದ ಉತ್ಸಾಹ ವಾಪಸ್ಸು ಬರುವಾಗ ಇರುತಿರಲಿಲ್ಲ. ಏಕೆಂದರೆ ತಂದೆಯವರಿಂದ ಏಟು ಬೀಳುವುದು ಖಂಡಿತವೆಂದು ಗೊತ್ತು. ಹೀಗೆ ನಾಲ್ಕೈದು ಬಾರಿ ಏಟು ಕೊಟ್ಟ ಮೇಲೆ ತಂದೆಯವರಿಗೇ ಬೇಜಾರಾಗಿ "ಹಾಳಾಗಿ ಹೋಗು, ಏರ್‍ಗನ್ ಮಾತ್ರ ಉಪಯೋಗಿಸು, ಬೇರೆ ಕೋವಿಗಳನ್ನು ಮುಟ್ಟಿದರೆ ಚರ್ಮ ಸುಲಿಯುತ್ತೇನೆ" ಎಂದು ರಿಯಾಯಿತಿ ತೋರಿಸಿದರು. ತಂದೆಯವರ ಕಣ್ಣು ತಪ್ಪಿಸಿಯೇ ಮಾನು ಈಜು ಕಲಿತದ್ದು. ಆಳು ಮಕ್ಕಳನ್ನು ಕೂಡಿಕೊಂಡು ಮನೆಗೆ ಸ್ವಲ್ಪ ದೂರದಲ್ಲಿ ಹರಿಯುತ್ತಿದ್ದ ಹಳ್ಳದಲ್ಲಿ ಗಂಟೆಗಟ್ಟಲೆ ಈಜುತ್ತಿದ್ದ, ಹಳ್ಳಕ್ಕೆ ಚಾಚಿದ್ದ ಮರದ ಕೊಂಬೆಯ ಮೇಲೇರಿ ಆಳವಾದ ನೀರಿಗೆ ದುಮುಕುವುದು ಹುಡುಗರ ಮೆಚ್ಚಿನ ಆಟವಾಗಿತ್ತು. ಆಟ ಮುಗಿಸಿಕೊಂಡು ಕಣ್ಣು ಕೆಂಪಗೆ ಮಾಡಿಕೊಂಡು ಮನೆಗೆ ಹೋದರೆ ಅವರ ಈಜುಗಾರಿಕೆಯನ್ನು ಯಾರಿಂದಲೋ ತಿಳಿದ ತಂದೆಯವರು "ಮರದ ಮೇಲಿಂದ ನೀರಿಗೆ ಹಾರ್ತಿದ್ರಂತೆ<br /><em>ಅಮೆರಿಕನ್ನಡದ ಕತೆಗಳು/೧೨೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೨೫</em><br />ಹೌದೇನ್ರೋ? ಕೈಕಾಲು ಮುರ್ಕೊಂಡ್ರೆ ಏನು ಗತಿ" ಎಂದು ನೆಕ್ಕಿ ಕೋಲಿನಿಂದ ಕೈಕಾಲು ಮುರಿಯುವಂತೆ ಹೊಡೆಯುತ್ತಿದ್ದರು. ಇಂಥ ಮಿತಿಮೀರಿದ ಶಿಸ್ತಿನ ಉಸಿರುಕಟ್ಟಿಸುವ ವಾತಾವರಣವನ್ನು ತಪ್ಪಿಸಿಕೊಂಡು ಮಾನುಗೆ ಕಿರಿಯ ಮಾವನ ಊರು ದೊಡ್ಡಮನೆಗೆ ಹೋಗುವುದೆಂದರೆ ಎಲ್ಲಿಲ್ಲದ ಉತ್ಸಾಹ. ಕಾರಣ ಅಲ್ಲಿ ಅವನಿಗೆ ದೊರೆಯುತ್ತಿದ್ದ ಸ್ವಾತಂತ್ತ್ರ್ಯ ಮತ್ತು ಸೋದರ ಮಾವನ ವಿನೋದ ಪ್ರಿಯತೆ. ತನ್ನ ತಾಯಿಯನ್ನು ತೌರುಮನೆಗೆ ಕರೆದೊಯ್ಯಲು ಬರುತ್ತಿದ್ದ ಜೋಡೆತ್ತಿನ ಕಮಾನುಗಾಡಿಯಲ್ಲಿ ಕುಳಿತು ಎತ್ತುಗಳ ಗಗ್ಗುರ ಸರಗಳು ಗೈಲುಗೈಲೆಂದು ಧ್ವನಿಗೈಯುತ್ತಿರಲು ಗಾಡಿಯವನ ಜೊತೆ ಹರಟೆ ಹೊಡೆಯುತ್ತ ಪ್ರಯಾಣ ಮಾಡುವುದೆಂದರೆ ಮಾನುಗೆ ಸಂತೋಷದ ಪರಮಾವಧಿಯಾಗಿತ್ತು. ಗಾಡಿ ತುಂಗಾನದಿಯ ದಂಡೆಯ ಮರಳಲ್ಲಿ ಹೋಗುವಾಗ ಚಕ್ರಗಳು ಮಾಡುತ್ತಿದ್ದ "ಸುಯ್" ಎನ್ನುವ ಸದ್ದು ಮಾನು ಕಿವಿಯಲ್ಲಿ ಈಗಲೂ ತುಂಬಿಕೊಳ್ಳುತ್ತದೆ. ಗಾಡಿ ನದಿಯನ್ನು ದಾಟುವಾಗ ನೀರು ಗಾಡಿಮೂಕಿವರೆಗೆ ಬಂದು ಎಲ್ಲಿ ತೇಲಿ ಹೋಗುವುದೋ ಎಂದು ಭಯವಾಗುತ್ತಿತ್ತು.</p>
<p>ಸೋದರ ಮಾವನ ಊರು ದೊಡ್ಡಮನೆ. ಮಲೆನಾಡಿನಲ್ಲಿ ಸಾಮಾನ್ಯವಾಗಿರುವಂತೆ ಒಂದೇ ಮನೆಯಹಳ್ಳಿ. ಸುತ್ತಲೂ ದಟ್ಟವಾದ ಕಾಡಿದ್ದರೂ ಮನೆಯ ಪಕ್ಕದಲ್ಲೆ ಒಂದು ವಿಶಾಲವಾದ ಹಕ್ಕಲಿದ್ದು ಮನೆಗೆ ಒಂದು ರೀತಿಯ ಶೋಭೆ ತಂದಿತ್ತು. ಹೆಸರಿಗೆ ತಕ್ಕ ಹಿಂದಿನ ಕಾಲದ ದೊಡ್ಡ ಮನೆ. ಚಿತ್ತಾರ ಕೆತ್ತಿದ್ದ ದೊಡ್ಡ ಮುಂಡಿಗೆಗಳ ಜಗಲಿ, ನಾಲ್ಕು ಮೂಲೆಯ ವಿಸ್ತಾರವಾದ ಕೆಂಪು ಸಿಮೆಂಟ್ ನೆಲದ ಚೌಕಿ. ಚೌಕಿಯ ಮೇಲ್ಭಾಗದಲ್ಲಿ ಉಪ್ಪರಿಗೆ. ಚೌಕಿಯ ಮಧ್ಯೆ ದೊಡ್ಡ ತುಳಸಿಕಟ್ಟೆ ಇರುವ ಅಂಗಳ. ಚೌಕಿಯ ಎಡಭಾಗದ ಕೊನೆಯಲ್ಲಿ ಕಿರಿಯ ಮಾವನ ಕೋಣೆ. ಕೋಣೆಯ ಗೋಡೆಯ ಬದಿ ನಿಲ್ಲಿಸಿದ ಬೀರುಗಳ ತುಂಬಾ ಪುಸ್ತಕಗಳು. ಕಿರಿಯ ಮಾವ ಮೂವ್ವತ್ತರ ದಶಕದಲ್ಲೇ ಮಲೆನಾಡಿನ ಹಳ್ಳಿಯಿಂದ ಮೈಸೂರಿಗೆ ಹೋಗಿ ಹೈಸ್ಕೂಲು ಓದಿ ಬಂದವರು. ಆದ್ದರಿಂದ ಮಾನು ಅವರನ್ನು "ಮೈಸೂರು ಮಾವ" ಎಂದು ಕರೆಯುತ್ತಿದ್ದ. ಆಕರ್ಷಣೀಯ ಮುಖ ಚರ್ಯೆ, ಹೊಳೆಯುವ ವಿಶಾಲ ನೇತ್ರಗಳು, ಸದಾ ಮುಗುಳ್ನಗೆ ನೀಡಿದ್ದವು. ಮಕ್ಕಳಿಗೆ ಅವರ ಕೋಣೆಗೆ ಹೋಗುವುದೆಂದರೆ ಸಂಭ್ರಮ. ಬೀರುಗಳಲ್ಲಿದ್ದ ಪುಸ್ತಕಗಳು, ಗೋಡೆಗೆ ಹಾಕಿದ್ದ ಆಕರ್ಷಣೀಯ ಪ್ರಕೃತಿ ಚಿತ್ರಪಟಗಳು, ಗೋಡೆಯ ಗೂಡೊಂದರಲ್ಲಿ ಹೂವಿನಿಂದ ಅಲಂಕಾರಗೊಂಡ ಶ್ರೀರಾಮಕೃಷ್ಣ ಪರಮಹಂಸ ಮತ್ತು ಸ್ವಾಮಿ ವಿವೇಕಾನಂದರ ಫೋಟೋಗಳು - ಇವೆಲ್ಲ ಮಾನುವನ್ನು ಬೇರೊಂದು ಪ್ರಪಂಚಕ್ಕೆ ಕೊಂಡೊಯ್ದು ನಿಲ್ಲಿಸಿ ಬಿಡುತ್ತಿದ್ದವು.</p>
<p>ಬಿಡುವಿದ್ದಾಗ ಮೈಸೂರು ಮಾವ ಮಕ್ಕಳನ್ನೆಲ್ಲ ಕೂರಿಸಿಕೊಂಡು ಸಾಹಿತ್ಯ ಕೃತಿಗಳಿಂದ ಸ್ವಾರಸ್ಯಕರವಾದ ಭಾಗಗಳನ್ನು ಅಭಿನಯ ಪೂರ್ವಕವಾಗಿ ಓದಿ ಹೇಳುತ್ತಿದ್ದರು. ಅವರು ಓದಿ ಹೇಳಿದ ಕೈಲಾಸಂ ನಾಟಕಗಳು; ರಾಗವಾಗಿ, ತಲ್ಲೀನರಾಗಿ ಹೇಳುತ್ತಿದ್ದ ರಾಜರತ್ನಂ ಅವರ "ರತ್ನನ ಪದಗಳು" ಮಾನು ಇನ್ನೂ ಮರೆತಿಲ್ಲ. ಕಾರಂತರ ಪ್ರಪಂಚಕ್ಕೆ ಮಾನು ಕಾಲಿರಿಸಿದ್ದು ಮಾವನ ಸಹಾಯದಿಂದಲೆ- "ಚೋಮನ ದುಡಿ", "ಕುಡಿಯರ ಕೂಸು" ಮುಂತಾದ ಕೃತಿಗಳ ಪರಿಚಯ ಆಗಿದ್ದು ಅವರಿಂದಲೆ. ಅವರು ಪುಟ್ಟಪ್ಪನವರ " ಕಾನೂರು ಸುಬ್ಬಮ್ಮ ಹೆಗ್ಗಡತಿ"ಯನ್ನು ಮತ್ತೆ ಮತ್ತೆ ಓದಿ ಮಕ್ಕಳನ್ನು ರಂಜಿಸುತ್ತಿದ್ದರು - ಬಾಡುಗಳ್ಳ ಸೋಮ, ಬೈರಸಿದ್ದರು, ಗಂಗ ಹುಡುಗ, ವಾಸು, ಪುಟ್ಟಣ್ಣ ಕಿಲಿಸ್ತರ ಜಾಕಿ- ಈ ಎಲ್ಲ ಚಿರಸ್ಮರಣೀಯ ವ್ಯಕ್ತಿಗಳಿಗೆ ಜೀವ ತುಂಬಿ ಓದುತ್ತಿದ್ದರು.</p>
<p>ಮಾನುಗೆ ಮಾವ ತಮ್ಮ ಬಂದೂಕುಗಳನ್ನು ಸ್ವಚ್ಛ ಮಾಡುವುದನ್ನು ನೋಡಲು ಆಸೆ. ತೋಟಾಕೋವಿ (Shoಣ guಟಿ)ಯ ಭಾಗಗಳನ್ನು ಬಿಚ್ಚಿ, ಎಣ್ಣೆ ಬಿಟ್ಟು, ಒರಸಿ ಫಳ ಫಳ ಹೊಳೆಯುವಂತೆ ಮಾಡುತ್ತಿದ್ದರು. ಕೋವಿಯ ನಳಿಗೆಗಳನ್ನು ಉದ್ದನೆಯ ಕೋಲಿನಂತೆ ಇರುವ ಬ್ರಷ್ ಉಪಯೋಗಿಸಿ ಸ್ವಚ್ಛ ಮಾಡಿದ ಮೇಲೆ ಮಾನು ನಳಿಗೆಯನ್ನು ಬೆಂಕಿಗೆ ಹಿಡಿದು ನೋಡಿ ಒಳಗೆ ಎಲ್ಲಾದರೂ ಸಣ್ಣ ಕಲೆ ಇದೆಯೆ ಎನ್ನುವುದನ್ನು ಪತ್ತೆಹಚ್ಚಲು ಹೇಳುತ್ತಿದ್ದರು. ಮಾನು ಅದನ್ನು ಬೆಳಕಿಗೆ ಹಿಡಿದು ಒಳಗೆ ಫಳಫಳ ಹೊಳೆಯುವ ನಳಿಗೆಗಳ ಮೂಲಕ ನೋಡಿ ದುರ್ಬೀನಿನಿಂದ ಆಕಾಶ ಕಾಣುವವನಂತೆ ಹಿಗ್ಗುತ್ತಿದ್ದ. ಕೋವಿಯ ಭಾಗಗಳನ್ನು ಹೇಗೆ ಜೋಡಿಸುವುದೆಂದು ಮಾವ ತೋರಿಸಿಕೊಡುತ್ತಿದ್ದರು. ಮಾನು ಕೆಂಪಗೆ ಹೊಳೆಯುವ ತೋಟಾ(ಅಚಿಡಿಣಡಿiಜge)ಗಳನ್ನು ಯಾವ ಯಾವ ಬೇಟೆ ಸಂದರ್ಭಗಳಲ್ಲಿ ಉಪಯೋಗಿಸಬಹುದೆಂಬುದನ್ನು ಮಾವ ವಿವರಿಸುತ್ತಿದ್ದರು.</p>
<p>ಮುಂದೆ ಎರಡು ಜೋಬಿರುವ ಅರ್ಧ ತೋಳಿನ ಕಾಕಿ ಷರಟು, ಕಾಕಿ ಚಡ್ಡಿ ನಡುವಿಗೆ ತೋಟಾಗಳನ್ನು ಜೋಡಿಸಿದ್ದ ಒಂದು ಅಗಲವಾದ ಬೆಲ್ಟ್, ಕಾಲು ಚೀಲ ಮತ್ತು ಷೂಸ್ ಧರಿಸಿ, ಹೆಗಲ ಮೇಲೆ ಎರಡು ನಳಿಗೆಯ ತೋಟಾಕೋವಿ ಏರಿಸಿಕೊಂಡು ಮಾವ ಬೇಟೆಗೆ ಹೊರಟರೆ ನಾನು ಅವರಂತೆ ಆಗುವುದು ಯಾವಾಗ ಎಂದು ಮಾನು ಕರುಬುತ್ತಿದ್ದ. ಜೊತೆಗೆ ಬಾ ಎಂದು ಅವರು ಕರೆದರಂತೂ ಅವನಿಗೆ ಸ್ವರ್ಗವೇ ಸಿಕ್ಕಂತಾಗುತಿತ್ತು. ಬೇಟೆಯಾಡುವುದಕ್ಕಿಂತ ಕಾಡಿನಲ್ಲಿ ತಿರುಗುವುದೆ ಮಾವನಿಗೆ ಅಪ್ಯಾಯಮಾನವಾಗಿತ್ತು ಎಂದು ಮಾನು ಅನುಮಾನಪಟ್ಟಿದ್ದು ಉಂಟು. ಕಾಡಿನ ವಿವಿಧ ಜಾತಿಮರಗಳ ಪರಿಚಂiÀ, ಹೆಜ್ಜೆ ಗುರುತಿನಿಂದ ಪ್ರಾಣಿ ಯಾವುದೆಂದು ಪತ್ತೆ ಹಚ್ಚುವುದು, ಯಾವ ಹಕ್ಕಿಗಳು ಹೆಂಗೆ ಕೂಗುತ್ತವೆ, ಅವನ್ನು ಕೂಗಿ ಕರೆಯುವುದು<br /><em>ಅಮೆರಿಕನ್ನಡದ ಕತೆಗಳು/೧೨೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೨೭</em><br />ಹೇಗೆ ಇವನ್ನೆಲ್ಲ ಮಾನು ಕಲಿತುದು ಅವರ ಜೊತೆ ಕಾಡಿನಲ್ಲಿ ಅಲೆದಾಡಿದಾಗ. ಜೋಡಿಸಿದ ಹಸ್ತಗಳ ಹೆಬ್ಬೆಟ್ಟುಗಳ ನಡುವೆ ಒಂದು ಚಿಗುರು ಎಲೆಯನ್ನು ಇಟ್ಟು ಬಾಯಿಂದ ಎಲೆಯ ಮೂಲಕ ಉಸಿರು ಎಳೆದು, ಕಾಡುಕೋಳಿಯ ಕೂಗನ್ನೋ, ಮಂಗಟ್ಟೆ ಹಕ್ಕಿಯ ವಿಕಟ ಧ್ವನಿಯನ್ನೋ ಅನುಕರಿಸುವುದೆಂದರೆ ಮಾನುಗೆ ಖುಷಿ. ಅವು ಮರುಧ್ವನಿ ಕೊಟ್ಟರಂತೂ ಅವನ ಸಂತೋಷಕ್ಕೆ ಪಾರವೆ ಇರುತಿರಲಿಲ್ಲ.</p>
<p>ರಾತ್ರಿ ಮನೆಯ ಜಗಲಿಯಲ್ಲಿ ತೂಗುಹಾಕಿದ್ದ ಲ್ಯಾಂಪಿನ ಬೆಳಕಿನಲ್ಲಿ ಎಲ್ಲ ಮಕ್ಕಳ ಜೊತೆ ಕುಳಿತು ಮಾವ ಓದುತ್ತಿದ್ದ ನಾಟಕವನ್ನೋ, ಹೇಳುತ್ತಿದ್ದ ಬೇಟೆಯ ಪ್ರಸಂಗವನ್ನೋ ಮಾನು ರೋಮಾಂಚನಗೊಂಡು ಕೇಳುತ್ತಿದ್ದ- ಕಾರೆಮನೆ ಕಾನಿನಲ್ಲಿ ಕಾಡುಹಂದಿ ಹೊಡೆದಿದ್ದನ್ನೋ. ಉರುಚಲೆ ಗುಡ್ಡದಲ್ಲಿ ದನ ಹಿಡಿಯುತ್ತಿದ್ದ ಚಿರತೆಯನ್ನು ಗುಂಡಿಟ್ಟು ಕೊಂದಿದ್ದೊ, ದೊಡ್ಡ ಬೇಟೆಯಲ್ಲಿ ಎರಡು ಕಡಗಳನ್ನು ಒಂದರಮೇಲೊಂದರಂತೆ ಉರುಳಿಸಿದ್ದನ್ನೋ ಕೇಳಿ ಮಾನು ಮಲಗಿದ ಮೇಲೆ, ರಾತ್ರಿಯ ನೀರವತೆಯಲ್ಲಿ, ದೂರದ ಕಾಡಿನಲ್ಲಿ ಬಳ್ಳಿಕ್ಕುವ ನರಿಗಳ ಕೂಗಿಗೆ ಎಚ್ಚರಗೊಂಡು, ಹಗಲಿನಲ್ಲಿ ಹತ್ತಿರ ಸುಳಿಯದ ಯಾವುದೋ ಭಯ ಆವರಿಸಿದಂತಾಗಿ, ಜಗಲಿಯ ದೊಡ್ಡ ಗಡಿಯಾರದ ಟಿಕ್‍ಟಿಕ್ ಸದ್ದನ್ನು ಆಲಿಸುತ್ತಾ ರಾತ್ರಿ ಕಳೆಯುತ್ತಿದ್ದ. ದೆವ್ವ ಭೂತಗಳ ನೆನೆಪಾಗಿ ಹೆದರಿಕೆಯಾದರೂ ಕೋವಿ ಹಿಡಿದ ಮಾವ ಇದ್ದಾರಲ್ಲ ಎಂದು ಧೈರ್ಯತಂದುಕೊಳ್ಳುತ್ತಿದ್ದ.</p>
<p>ಈಗ ಬೇರೊಂದು ಕಾಲ, ಬೇರೊಂದು ದೇಶದಲ್ಲಿ ಕುಳಿತು ಯೋಚಿಸುತ್ತಿದ್ದ ಮಾನುಗೆ ಈ ಪುಟ್ಟ ಹೊರಸಲ ಹಕ್ಕಿಯ ಕರೆಯಲ್ಲಿ ಎಷ್ಟೊಂದು ನೆನಪುಗಳು ಅಡಗಿವೆ ಎನ್ನಿಸಿತು. ಹಾಗೆಯೇ ಮಾವನ ವಿನೋದಪ್ರಿಯತೆಗೆ ಸಾಕ್ಷಿಯಾದ ಒಂದು ಪ್ರಸಂಗ ಫಕ್ಕನೆ ಜ್ಞಾಪಕ ಬಂದಿತು. ಮಾವನ ಮಾತು ಮಾನು ಕಿವಿಯಲ್ಲಿ ತುಂಬಿಕೊಂಡಿತು....</p>
<p>"ಅವತ್ತು ನಾನು ಗುರಪ್ಪ ಗಣಪತಿಕಟ್ಟೆಯಿಂದ ಮನೆಗೆ ಹೊರಟಾಗ ರಾತ್ರಿ ಆಗಿತ್ತು. ಕಾಡಲ್ಲಿ ಗಾಡಿ ದಾರಿಲಿ ಸುಮಾರು ಎರಡು ಮೈಲಿ ಬಂದಿದ್ದಾಗ ತಿಂಗಳು ಮೂಡಿತು. ಕಾರೆಮನೆ ಕಾಡಿನ ಹತ್ತಿರ ಬರುವುದರೊಳಗೆ ತಿಂಗಳು ಬೆಳಕು ಹಾಲು ಚೆಲ್ಲಿದಂತೆ ಹರಡಿತು. ಮನೆಗೆ ಇನ್ನೂ ಸುಮಾರು ಒಂದೂವರೆ ಮೈಲಿ ಇತ್ತು. ನನ್ನ ಕೈಲಿ ತೋಟಾಕೋವಿ ಇತ್ತು. ಗಾಡಿ ದಾರಿಗೆ ಹತ್ತಿರ ಒಂದು ಹಣ್ಣಿನ ಮರ ಇತ್ತು. ಆ ಮರಕ್ಕೆ ಕಾಡುಹಂದಿ, ಬರ್ಕ ಬರಬಹುದು, ಹೋಗಿ ಸ್ವಲ್ಪ ಹೊತ್ತು ಕಾದರೆ ಒಂದು ಶಿಕಾರಿ ಮಾಡಬಹುದು ಎಂದ ಗುರಪ್ಪ. ನನಗೂ ಹಾಗೆ ಅನ್ಸಿದ್ದರಿಂದ ಇಬ್ಬರೂ ಹೋಗಿ ಮರಹತ್ತಿ ಕೂತೆವು. ನಾವು ಕೂತಲ್ಲಿಂದ ಗಾಡಿ ದಾರಿ ತಿಂಗಳಬೆಳಕಲ್ಲಿ ಚೆನ್ನಾಗಿ ಕಾಣ್ತಿತ್ತು. ಸುಮಾರು ಒಂದು ಗಂಟೆ ಕಾದರೂ ಒಂದು ಕಬ್ಬೆಕ್ಕು, ಒಂದೆರಡು<br />ಮೊಲ ಬಿಟ್ಟರೆ ಮತ್ತೆಯಾವ ದೊಡ್ಡ ಪ್ರಾಣಿಯೂ ಬರ್ಲಿಲ್ಲ. ಹಾಳಾಗಿಹೋಗ್ಲಿ ಮನೆಗೆ ಹೋಗೋಣ ನಡಿ ಎಂದ ಗುರಪ್ಪ. ಅಷ್ಟು ಹೊತ್ಗೆ ಗಾಡಿ ದಾರೀಲಿ ಜೋರಾಗಿ ಭಾಗವತರಾಟದ ಪದ ಹೇಳ್ತ ತೂರಾಡ್ತ ಬರ್ತಿದ್ದ ನಮ್ಮ ಬಚ್ಚನ ಸವಾರಿ ಕಣ್ಣಿಗೆ ಬಿತ್ತು. ಕುಡಿದ ಅಮಲಲ್ಲಿ ಅವನಿಗೆ ಇತ್ತಣ ಪರಿವೆ ಇರ್ಲಿಲ್ಲ. ಒಂದು ತಮಷೆ ಮಾಡೋಣ ಕಣೊ ಎಂದೆ ನಾನು. ಎಂಥ ತಮಾಷೆ ಮಾರಾಯ ಎಂದ ಗುರಪ್ಪ. ನೀ ಸುಮ್ನಿರು ನಾನೆಲ್ಲ ಮಾಡ್ತೀನಿ ಎಂದೆ. ಬಚ್ಚ ಪದಹೇಳ್ತಾ ಗಾಡಿದಾರೀಲಿ ನಮ್ಮ ಮರಕ್ಕೆ ಸ್ವಲ್ಪ ಹತ್ತಿರ ಬಂದ.</p>
<p>ನಾನು ದೆವ್ವಗಳು ಎಳೆ ಮಗು ಅತ್ತಂತೆ ಅಳ್ತವೆ ಅಂತ ಯಾರೋ ಹೇಳಿದ್ದು ಕೇಳಿದ್ದೆ. ಬಚ್ಚನನ್ನು ಹೆದರಿಸಲು ನಾನು ಮಗು ಅತ್ತ ಹಾಗೆ ಮಾಡಿದೆ. ಮಗು ಅತ್ತದ್ದು ಕೇಳಿದ ಕೂಡಲೆ ಬಚ್ಚ ಗಕ್ಕನೆ ನಿಂತುಬಿಟ್ಟ. ಕಳ್ಳಿನ ಮತ್ತು ಇಳಿದು, ಹೆದರಿ ಸುತ್ತಮುತ್ತ ನೋಡ್ದ. ಸ್ವಲ್ಪ ಹೊತ್ತು ಎಲ್ಲ ನಿಶಬ್ದ. ಬಚ್ಚ ಧೈರ್ಯ ಮಾಡಿ ನಾಲ್ಕು ಹೆಜ್ಜೆ ಮುಂದಿಟ್ಟ. ನಾನು ಮತ್ತೆ ಜೋರಾಗಿ ಅತ್ತಹಾಗೆ ಮಾಡಿದೆ. ಬಚ್ಚ ಮತ್ತೆ ನಿಂತವನೆ ಸುತ್ತಲೂ ನೋಡ್ತ " ನಾರಾಯ್ಣ, ನಾರಾಯ್ಣ" ಎಂದು ಕೂಗಲು ಸುರು ಮಾಡ್ದ. ಸ್ವಲ್ಪ ಹೊತ್ತು ಬಿಟ್ಟು ನಾನು ಪುನಃ ಅಳುವಿನ ಧ್ವನಿ ಹೊರಡಿಸಿದೆ. ಬಚ್ಚ ನಾರಾಯಣ ಪ್ರಯೋಜನವಿಲ್ಲವೆಂದು ಕೈ ಬಿಟ್ಟು "ರಾಮ, ಕ್ರಿಷ್ಣ" ಎಂದು ಜಪ ಸುರುಮಾಡ್ದ. ನಾನು ಸ್ವಲ್ಪ ಹೊತ್ತು ಸುಮ್ಮನಾದೆ, ಗುರಪ್ಪ ನಗು ತಡೆಯಲಾರ್ದೆ ಬಾಯಿ ಒತ್ತಿಹಿಡ್ದು ಕೂತಿದ್ದ. ಮತ್ತೆ ಎಲ್ಲ ನಿಶಬ್ದ ಆಗಿದ್ದನ್ನು ನೋಡಿ ಬಚ್ಚ ನಾಲ್ಕು ಹೆಜ್ಜೆ ಓಡಿದ. ಪುನಃ ನಾನು ಜೋರಾಗಿ ಧ್ವನಿ ಹೊರಡಿಸಿದೆ. ಈ ಸಾರಿ ಬಚ್ಚ ರಾಮ, ಕೃಷ್ಣ ಇಬ್ಬರನ್ನೂ ಕೈ ಬಿಟ್ಟ. ಸುತ್ತ ನೋಡ್ತ ಅತ್ತ ಇತ್ತ ಯಾರನ್ನೋ ಅಟ್ಟುವಂತೆ ಕೈ ಜಾಡಿಸ್ತ "ಗುತ್ಯಮ್ಮ, ಮಾರಮ್ಮ , ಗುತ್ಯಮ್ಮ, ಮಾರಮ್ಮ, ಗುತ್ಯಮ್ಮ, ಮಾರಮ್ಮ" ಎಂದು ಗ್ರಾಮ ದೇವತೆಗಳನ್ನು ಕರೆಯುತ್ತಾ ಚಕ್ರಾಕಾರವಾಗಿ ಸುತ್ತಲು ಸುರುಮಾಡ್ದ. ಗುರಪ್ಪ ಪಿಸು ಮಾತಿನಲ್ಲಿ ಸಾಕು ಮಾರಾಯ ನಿಲ್ಸು, ಅವ ಹೆದ್ರಿ ಎಲ್ಲಾದ್ರೂ ಎಲ್ಲಾ ಮಾಡ್ಕೊಂಡು ಬಿಟ್ಟಾನು ಎಂದ. ನಾನು ಅಲ್ಲಿಗೆ ನಿಲ್ಸ್‍ದೆ. ಗುತ್ಯಮ್ಮ, ಮಾರಮ್ಮರನ್ನು ಮೊರೆ ಹೊಕ್ಕಿದ್ದ ಬಚ್ಚ ಅಳುವ ಧ್ವನಿ ಮತ್ತೆ ಕೇಳದಿದ್ದರಿಂದ ಸ್ವಲ್ಪ ಧೈರ್ಯ ಬಂದು ಓಡಲು ಸುರು ಮಾಡ್ದ. ಅವ್ನು ಓಡ್ತಾ ಓಡ್ತಾ ನಮ್ಗೆ ಅವ್ನ ಒಡ್ಯಾಣದ ಕತ್ತಿ ಖಣಿಲ್ ಖಣಿಲ್ ಶಬ್ದ ಕೇಳೋದು ನಿಂತ ಮೇಲೆ, ನಾವು ನಕ್ಕೂ ನಕ್ಕೂ ಸಾಕಾಗಿ, ಮರ ಇಳ್ದು ಮನೆಗೆ ಬಂದ್ವಿ. ಮಾರ್ನೆ ದಿನ ಬೆಳಿಗ್ಗೆ ಆಳ್ಗಳೆಲ್ಲ ಅಡಿಕೆತೋಟದ ಹಳು ಸವರಕ್ಕೆ ಹೋಗಿದ್ರು. ಏನು ಮಾಡ್ತಾರೆ ನೋಡ್ಕೊಂಡ್ ಬರೋಣ ಅಂತ ನಾನು ತೋಟಕ್ಕೆ ಹೋದೆ. ತೋಟದ ಬೇಲಿ ಹತ್ರ ಹೋಗೋದ್ರೊಳ್ಗೆ ಕೆಳಗಡೆ ತೋಟದಿಂದ ಬಚ್ಚನ ದೊಡ್ಡ ಗಂಟಲು ಕೇಳ್‍ಸ್ತು. ಅಲ್ಲೆ ಮರೆಯಲ್ಲಿ ನಿಂತು ನೋಡ್ದೆ. ನನಗೆ<br /><em>ಅಮೆರಿಕನ್ನಡದ ಕತೆಗಳು/೧೨೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೨೯</em><br />ಬೆನ್ನು ಮಾಡಿ ಮರದ ದಿಮ್ಮಿಯ ಮೇಲೆ ಕೂತ ಬಚ್ಚ ಹೆಣ್ಣಾಳುಗಳಿಂದ ಎಲೆ ಅಡಿಕೆ ಈಸಿ ಕೊಳ್ಳುತ್ತ ಹಿಂದಿನ ರಾತ್ರಿಯ ತನ್ನ ಸಾಹಸದ ಕತೆ ಹೇಳ್ತಿದ್ದ __ಹೌದಾ ಕಾಣೆ, ನಾನ್ ಗಂಡ್ ಮಗ ಆಗಿದ್ದ ಕಲ್ದ ಜೀಂವ ಹಿಡ್ದು ಬಂದದ್ದು ! ಬಿದ್ರು ಹಿಂಡ್ಲ ಹತ್ರ ನೋಡ್ತೆ ಬೆಳ್ಳಗೆ ನಿಂತದೆ ಭೂತ ! ಬಾಲೆ ಅತ್ತಾಂಗೆ ಅಳ್ತದೆ ! ಓ ಇದು ಜೀಂವ ಸಮೇತ ನನ್ನ ಬಿಡಲ್ಲ ಅಂತ ಗೊತ್ತಾತು. ಕೂಡ್ಲೆ ಒಡ್ಯಾಣದ ಕತ್ತಿ ಎಳ್ಕಂಡಿದ್ದೆ ಬಾ, ನೋಡಾಣ, ನಿನ್ನ ಪಿರಾಣ ಉಳ್ಸಾದಿಲ್ಲ ಅಂದೆ--ಎಂದು ಬಚ್ಚ ಮಾತು ನಿಲ್ಸಿ ಎಲೆ ಅಡಿಕೆ ಹಾಕಕೆ ಸುರುಮಾಡ್ದ. ಸುತ್ತ ನಿಂತಿದ್ದ ಹೆಣ್ಣಾಳುಗಳು --ಬಚ್ಚಣ್ಣ, ಮತ್ತೇನಾತು? ಮತ್ತೇನಾತು? ಎಂದು ಕೇಳ್ ತಿದ್ರು. ಎಲೆ ಅಡಿಕೆ ಹಾಕಿಕೊಂಡ ಬಚ್ಚ - ಮತ್ತೇನಾತದೆ, ಭೂತ ಹೆದ್ರಿ ಒಂದು ಕೂಗು ಹಾಕಿದ್ದೆ ಮಾಯ ಆತು. ನಾನು ಕೈಲಿ ಕತ್ತಿ ಹಿಡ್ದು ತಿರ್ಗುಸ್ತ ತಿರ್ಗುಸ್ತ ಬಿಡಾರಕ್ಕೆ ಬಂದೆ -- ಎಂದು ಬಚ್ಚ ಕತೆ ಮುಗಿಸಿದಾಗ ಹೆಣ್ಣಾಳುಗಳು ಕಣ್ಣರಳಿಸಿ ಅವ್ನ ಪ್ರಶಂಸೆಯಿಂದ ನೋಡ್ತಿದ್ರು. ನಾನು ಬಚ್ಚನ ಖುಷಿಗೆ ಯಾಕೆ ಕಲ್ಹಾಕೋದು ಅಂದ್ಕೊಂಡು ಸದ್ದು ಮಾಡ್ದೆ ಮನೆಗೆ ವಾಪಾಸ್ ಬಂದೆ."</p>
<p>ಮಾನು ತನ್ನಷ್ಟಕ್ಕೆ ನಕ್ಕ. ನಕ್ಕು ಸಮಾಧಾನಗೊಂಡಾಗ ಸಮಯದ ಅರಿವಾಯಿತು. ಎಷ್ಟು ಹೊತ್ತಾಗಿ ಹೋಯಿತು ಎಂದುಕೊಂಡು ಸುತ್ತಲೂ ನೋಡಿದ. ತಾನು ನೆನಪಿನ ತರಂಗಗಳಲ್ಲಿ ತೇಲುತ್ತಿದ್ದಾಗ ಪೊದೆಯ ಮೇಲೆ ಕುಳಿತಿದ್ದ ಹೊರಸಲ ಹಕ್ಕಿ ಯಾವಾಗಲೋ ಹಾರಿ ಹೋಗಿತ್ತು.</p>
<p>ಮಾನು ಮನೆಗೆ ಬಂದಾಗ ಹೆಂಡತಿ ಮತ್ತು ಮಕ್ಕಳು ತನಗೋಸ್ಕರವಾಗಿ ಕಾತರರಾಗಿ ಕಾದು ಕುಳಿತಿರುವಂತೆ ಕಂಡಿತು. "ಇಷ್ಟು ಹೊತ್ತು ಎಲ್ಲಿಗೆ ಹೋಗಿದ್ರಿ?" ಎಂದು ಹೆಂಡತಿ ಉದ್ವಿಗ್ನತೆ ಇಂದ ಕೇಳಿದಾಗ ಅವನಿಗೆ ಬೇರೆ ಏನೂ ತೋಚದೆ "ನನ್ನ ಸ್ನೇಹಿತನೊಬ್ಬ ಸಿಕ್ಕಿದ್ದ, ಎರಡು ಸೆಟ್ ಟೆನ್ನಿಸ್ ಆಡಿ ಬಂದೆ" ಎಂದ. ಆಕೆ "ಸ್ವಲ್ಪ ಹೊತ್ತಿನ ಹಿಂದೆ ವರ್ಜಿನಿಯಾದಿಂದ ನಿಮ್ಮ ಕಸಿನ್ ಪೋನ್ ಬಂದಿತ್ತು. ನಿಮ್ಮ ಮೈಸೂರು ಮಾವ ಶಿವಮೊಗ್ಗ ಆಸ್ಪತ್ರೆಯಲ್ಲಿ ತೀರಿಕೊಂಡಂತೆ" ಎಂದಾಗ ಅವಳ ಕಣ್ಣು ತೋಯ್ದಿತ್ತು. ಮಾನು ಏನೂ ಹೇಳದೆ ತನ್ನ ಕೋಣೆಗೆ ಹೋದವನೆ ಒಂದು ಗಳಿಗೆ ಪರಮಹಂಸರ ಫೋಟೊದ ಮುಂದೆ ನಿಂತು, ಕಾಲು ಸೋತು ಬಂದಂತಾಗಿದ್ದರಿಂದ ಹಾಸಿಗೆಯ ಮೇಲೆ ಉರುಳಿಕೊಂಡನು. ಆತ್ಮೀಯರೊಬ್ಬರನ್ನು ಕಳೆದುಕೊಂಡ ಅವನ ಮನಸ್ಸು "ಕುಕ್ರಸೆಟ್ಟಿ, ಕೊಟ್ಟೊ ್ಹೀಗ್ ಕೊಟ್ಟೊ ್ಹೀಗ್" ಎಂದು ಗೋಗರೆಯುವ ಹೊರಸಲ ಹಕ್ಕಿಯಂತಾಗಿತ್ತು.</p>
<p>
<strong>
<em>-ವೈ.ಆರ್. ಮೋಹನ್</em>
</strong>
</p>
<p>(ಟಸ್ಕಲೂಸ, ಅಲಬಾಮ)</p>
<p>
<strong>ಬೇವು-ಬೆಲ್ಲ</strong>
</p>
<p>ರಮ್ಯ ವಿಮಾನದಿಂದಿಳಿದಾಗ ಪತಿ ಸುರೇಶನನ್ನು ಕಾಣದೆ ಕಂಗಾಲಾದಳು. ಮೊದಲ ಬಾರಿಗೆ ಒಬ್ಬಳೇ ತನ್ನ ಬಂಧು ಬಳಗದವರನ್ನು ತೊರೆದು, ಪತಿಯನ್ನು ಕಾಣುವ ತವಕದಿಂದ ಪರದೇಶಕ್ಕೆ ಬಂದಿದ್ದ ಅವಳಿಗೆ ಅವನು ಅಲ್ಲಿಲ್ಲದಾಗ ಅಳು ಬರುವಂತಾಯಿತು.</p>
<p>Pubಟiಛಿ Phoಟಿe ಎಲ್ಲಿದೆ ಎಂದು ವಿಚಾರಿಸಲು ಹೊರಡುತ್ತಿರುವಾಗ "ಇxಛಿuse me, ನೀವು ರಮ್ಯ ಅಲ್ಲವಾ?"ಎಂದಾಗ, ಪರದೇಶದಲ್ಲಿ ತನ್ನ ಕನ್ನಡ ಭಾಷೆ ಕೇಳಿದಾಗ 'ಮರಳು ಗಾಡಿನ ಒಯಸಿಸ್'ನಂತೆ ಅದು ತಂಪನ್ನೆರೆದು ಸಮಾಧಾನವೆನಿಸಿ ಹೂಂ ಎಂದು ತಲೆಯಾಡಿಸಿದಳು. "ನಾನು ಅನಿಲ್; ಸುರೇಶನ ಸ್ನೇಹಿತ" ಎಂದು ಅವನು iಟಿಣಡಿoಜuಛಿe ಮಾಡಿಕೊಂಡ. ಅವಳು ನಮಸ್ತೆ ಎಂದು ಕೈ ಮುಗಿದಳು. ಅವಳ ದುಗುಡವನ್ನು ಅರ್ಥಮಾಡಿಕೊಂಡು "ಲೋ ಸುರೇಶ, ಸಾಕು,ಬಾರೋ ಇನ್ನು, iಣ is ಟಿoಣ ಜಿಚಿiಡಿ" ಎಂದು ಸುರೇಶನನ್ನು ಹತ್ತಿರಕ್ಕೆ ಕರೆದ. ಸುರೇಶ ಹತ್ತಿರ ಬಂದು "ಊeಟಟo ರಮ್ಯ ಹೆದರಿ ಬಿಟ್ಯಾ" ಎಂದಾಗ ಅವನನ್ನು ನೋಡಿ ಎಲ್ಲಾ ರೀತಿಯ ಭಾವನೆಗಳೂ ಒಟ್ಟಿಗೆ ನುಗ್ಗಿ ಬಂದು ಕತ್ತಿನ ನರ ಉಬ್ಬಿತು. ಸುರೇಶ ಅವಳ ಕೈಲಿದ್ದ hಚಿಟಿಜ bಚಿg ಅನ್ನು ಕೈಗೆ ತೆಗೆದುಕೊಂಡ. ಸಿರಿಗೌರಿಯಂತೆ ಎದುರಿನಲ್ಲಿ ಕತ್ತು ಬಾಗಿ ನಿಂತಿದ್ದ ರಮ್ಯಳನ್ನು ಮೆಚ್ಚುಗೆಯಿಂದ ನೋಡಿದ. ಃಚಿggಚಿge ಅಟಚಿim ಮಾಡಿಕೊಂಡು ಅವರು ಚಿಠಿಚಿಡಿಣmeಟಿಣ ಗೆ ಬಂದಿಳಿದಾಗ, ಅಲ್ಲಿ ಸುರೇಶನ ಇನ್ನೂ ಕೆಲವು ಸ್ನೇಹಿತರು ಹಾಗೂ ಅವರ ಹೆಂಡತಿಮಕ್ಕಳು ಇದ್ದರು. ರಮ್ಯಳಿಗೆ ಎಲ್ಲರನ್ನೂ ನೋಡಿ ಮನೆಯವರನ್ನು ನೋಡಿದಂತೆ ಅನ್ನಿಸಿ ಮನಸ್ಸು ಹಗುರವಾಯ್ತು. ಸ್ನಾನ ಮಾಡಿ ಬಳಿಕ ಸುರೇಶ ಹಾಗೂ ಅವನ ಸ್ನೇಹಿತರು ತಯಾರಿಸಿದ ನಳಪಾಕವನ್ನು ಉಂಡಮೇಲೆ ದೇಹಕ್ಕೆ ಹಾಯೆನ್ನಿಸಿ ಕಣ್ಣು ಎಳೆಯತೊಡಗಿತು. ಸುರೇಶನ ಸ್ನೇಹಿತರು ರಮ್ಯಳ ಸ್ಥಿತಿಯನ್ನು ಅರ್ಥಮಾಡಿಕೊಂಡು ಅಲ್ಲಿಂದ ಜಾಗ ಖಾಲಿಮಾಡಿದರು. ಮದುವೆಯಾದ ನಂತರ ಮೊದಲ ಬಾರಿಗೆ ರಮ್ಯ ಹಾಗೂ ಸುರೇಶರಿಗೆ ಏಕಾಂತ ದೊರೆಯಿತು. ರಮ್ಯಳಿಗೆ ತನ್ನ ತಂದೆತಾಯಿಯರ ನೆನಪಾಗಿ ದುಖಃ ಉಕ್ಕಿತು. ಸುರೇಶನ ಎದೆಗೊರಗಿ ಮನಸಾರೆ ಅತ್ತಳು. ಸುರೇಶ ಅವಳ ದುಃಖವನ್ನು ಅರ್ಥ ಮಾಡಿಕೊಂಡು ಅವಳ ಬೆನ್ನು ಸವರಿದ. ರಮ್ಯ ಹಾಗೇ ನಿದ್ದೆ ಹೋದಳು.</p>
<p>ಸುರೇಶ ಒಂದುವಾರ ರಜ ತೆಗೆದುಕೊಂಡಿದ್ದ. ರಮ್ಯ ಹಾಗೂ ಸುರೇಶ ಜೋಡಿ ಹಕ್ಕಿಗಳಂತೆ ಊರೆಲ್ಲಾ ಅಲೆದರು. ಅhಡಿisಣmಚಿs ಸಮಯವಾದ್ದರಿಂದ ಊರಿಗೇ ಹಬ್ಬದ ಕಳೆ ಬಂದಿತ್ತು. ಸುರೇಶ ರಮ್ಯಳಿಗೆ ತಿoಟಟeಟಿ ಛಿoಚಿಣ, sಛಿಚಿಡಿಜಿ,<br /><em>ಅಮೆರಿಕನ್ನಡದ ಕತೆಗಳು/೧೩೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೩೧</em><br />gಟoves ಗಳನ್ನು ಮೊದಲ ಕ್ರಿಸ್ ಮಸ್ ಉಡುಗೊರೆಯಾಗಿ ಕೊಟ್ಟ.</p>
<p>ಸುರೇಶನಿಗೆ ರಮ್ಯಳ ಮುಂದೆ ತನ್ನ ಮನಸ್ಸನ್ನು ಬಿಚ್ಚಿಡುವ ಹಾಗೂ ರಮ್ಯಳನ್ನು ತಿಳಿಯುವ ಆತುರ. ಭಾನುವಾರ ಬೆಳಿಗ್ಗೆ ಕಾಫಿ ಕುಡಿಯುತ್ತಾ ಇಬ್ಬರೂ ಮಾತಿಗೆ ತೊಡಗಿದರು. ಸುರೇಶ ರಮ್ಯಳಿಗೆಂದ : "ರಮ್ಯ, I ಜoಟಿ'ಣ ತಿಚಿಟಿಣ ಣo hiಜe ಚಿಟಿಥಿಣhiಟಿg ಜಿಡಿom ಥಿou, I hoಠಿe ಥಿou ಜoಟಿ'ಣ hiಜe ಚಿಟಿಥಿಣhiಟಿg ಜಿಡಿom me. ನಾವು ಫ್ರೆಂಡ್ಸ್ ತರಹ ಇರೋಣ. ಯಾವ seಛಿಡಿeಣs ಬೇಡ, ನಮ್ಮಿಬ್ಬರಲ್ಲಿ" ಅಂದ. ರಮ್ಯ ಸಂತೋಷವಾಗಿ ಅದಕ್ಕೆ ಒಪ್ಪಿದಳು. ರಮ್ಯ ತನ್ನ ಜಿಡಿieಟಿಜs, ಛಿoಟಟege ಹಾಗೂ ಹುಡುಗರು ತಮ್ಮನ್ನು ಚುಡಾಯಿಸುತ್ತಿದ್ದ ಬಗ್ಗೆ, ತಮ್ಮ ಮದುವೆಯ ಬಗ್ಗೆ ಮಾತಾಡಿದಳು. ಸುರೇಶನೂ ತನ್ನ ಜಿಡಿieಟಿಜs, ಛಿoಟಟege ಹಾಗೂ ತಾನು ಈ ದೇಶಕ್ಕೆ ಬಂದಾಗಿನ ಅನುಭವಗಳನ್ನು ಹೇಳಿದ. ಇಬ್ಬರಿಗೂ ಮನಬಿಚ್ಚಿ ಮಾತನಾಡಿದ್ದು ಖುಷಿಯಾಯ್ತು." ರಮ್ಯ ನೀನು ಸ್ನಾನ ಮಾಡ್ಕೊಂಡು ಬಾ ಆಮೇಲೆ ಇಬ್ಬರೂ ಪಾರ್ಕ್‍ಗೆ ಹೋಗೋಣ" ಎಂದು ಸುರೇಶ ಹೇಳಿದ. "ಃಡಿeಚಿಞಜಿಚಿsಣ ನಾನು ಮಾಡ್ತೀನಿ ಇವತ್ತು" ಅಂದ. ರಮ್ಯ"ಆಗಲಿ, ಮುಂಚೆ ನನ್ನ ಛಿuಡಿiosiಣಥಿ ತಣಿಸಿಬಿಡಿ, ಹೋಗ್ತೀನಿ" ಅಂದಳು. ಸುರೇಶ ಏನು ಅನ್ನುವಂತೆ ನೋಡಿದ. "ಅದೇ ಜಚಿಣiಟಿg ವಿಷಯ. ನೀವು ಯಾವ ಹುಡುಗಿಯನ್ನಾದರೂ ಜಚಿಣe ಮಾಡಿದ್ರಾ?" ಅಂತ ರಮ್ಯ ಕೇಳಿದಳು. ಸುರೇಶ "ಹೌದು, ನನಗೆ ಕೆಲಸವಾದ ಮೇಲೆ ನನ್ನ ಸ್ನೇಹಿತನೊಬ್ಬ ಇಲ್ಲಿನ ಹುಡುಗೀನ iಟಿಣಡಿoಜuಛಿe ಮಾಡ್ದ. ಆ ಸಮಯದಲ್ಲಿ I ತಿಚಿs veಡಿಥಿ ಟoಟಿeಟಥಿ. So ಆ ಹುಡುಗೀನ ಕೇವಲ ನಾಲ್ಕೈದು ಬಾರಿ ಹೊರಗೆ ಕರಕೊಂಡು ಹೋಗಿದ್ದೆ. ಅಷ್ಟೇ" ಅಂದ. ರಮ್ಯ sex ವಿಷಯ ಕೇಳಿದಳು. ಅದಕ್ಕೆ ಸುರೇಶ " ನನಗೆ ಆ ಬಗ್ಗೆ ಏನೂ ಅನುಭವ ಇರಲಿಲ್ಲ. ಎusಣ ಛಿuಡಿiosiಣಥಿ ಗೆ ಒಂದೆರಡು ಬಾರಿ ಣಡಿಥಿ ಮಾಡಿದೆ." ಅಂತ ಹೇಳಿದ. ಅಷ್ಟು ಹೇಳುವುದರಲ್ಲಿ ಅವನು ಕೆಂಪಾಗಿದ್ದ. ರಮ್ಯ ಗರಬಡಿದವಳಂತೆ ಕೂತು ಬಿಟ್ಟಳು. ಅವಳಿಗೆ ತಾನು ಆ ಬಗ್ಗೆ ಕೇಳಬಾರದಿತ್ತು ಎಂದು ಅನಿಸತೊಡಗಿತು. ಅವಳಿಗೆ ತಾನು ಹಾಗೂ ತನ್ನನ್ನು ಮದುವೆಯಾಗುವ ಹುಡುಗ ಇಬ್ಬರೂ ಮನಸ್ಸಿನಿಂದ ಹಾಗೂ ದೇಹದಿಂದ ಪವಿತ್ರರಾಗಿ ಒಬ್ಬರನ್ನೊಬ್ಬರು ಅರ್ಪಿಸಿಕೊಳ್ಳಬೇಕು ಅನ್ನುವ ಆದರ್ಶವಿತ್ತು. ಅವಳ ಕನಸಿನ ಗೋಪುರ ಚೂರಾಗಿ ಕೆಳಗೆ ಬಿತ್ತು. ಅವಳಿಗೆ ಸುರೇಶ ಹೇಳಿದ್ದನ್ನು ಚಿಛಿಛಿeಠಿಣ ಮಾಡಿಕೊಳ್ಳೋಕೆ ಆಗಲಿಲ್ಲ. ರಮ್ಯ ಬಿಕ್ಕಿಬಿಕ್ಕಿ ಅಳತೊಡಗಿದಳು. ಸುರೇಶನಿಗೆ ಏನುಮಾಡಲೂ ತೋರದಾಯ್ತು. ರಮ್ಯಳ ಕೈ ಹಿಡಿದು "I ಟove ಥಿou ರಮ್ಯ. ಇದೆಲ್ಲಾ ಆಗಿದ್ದು ಮದುವೆಗೆ ಮುಂಚೆ. I ತಿoಟಿ'ಣ ಛಿheಚಿಣ oಟಿ ಥಿou, ನನ್ನ seಛಿಡಿeಣs ಎಲ್ಲಾ ನಿನ್ನ ಮುಂದೆ ಹೇಳಿದ್ದೀನಿ. ನಿನ್ನ ಮನಸ್ಸನ್ನು ನೋಯಿಸಿದ್ದಕ್ಕೆ ಕ್ಷಮಿಸು" ಎಂದು ಕೇಳಿದ. ರಮ್ಯ ಬಗ್ಗಿಸಿದ ತಲೆ ಎತ್ತಲಿಲ್ಲ. ರಮ್ಯಳ ಆದರ್ಶ<br />ಜೀವನದ ಕನಸು ಮಣ್ಣುಗೂಡಿತ್ತು. ಅವಳ ದುಃಖ ಕೋಪವಾಗಿ ಮಾರ್ಪಟ್ಟಿತ್ತು. ಪ್ರತಿದಿನ ಸುರೇಶನನ್ನು ಟಿಚಿg ಮಾಡಲು ತೊಡಗಿದಳು. ತಾನು ಇಂಡಿಯಾಗೆ ವಾಪಸ್ ಹೋಗುವುದಾಗಿ, ಇಲ್ಲದಿದ್ದರೆ ಪ್ರಾಣ ಬಿಡುತ್ತೇನೆಂದು ಸುರೇಶನನ್ನು ಹೆದರಿಸಿದಳು. ಅದನ್ನು ಕಾರ್ಯಗತ ಮಾಡಲೂ ಅವಳಲ್ಲಿ ಕೆಚ್ಚೆದೆ ಇರಲಿಲ್ಲ. ಅವಳಿಗೆ ತನ್ನ ಅಳಲನ್ನು ತೋಡಿಕೊಳ್ಳಲು ಆಪ್ತರಾರೂ ಹತ್ತಿರದಲ್ಲಿ ಇರಲಿಲ್ಲ. ಸಂತೋಷಕ್ಕೂ ದುಃಖಕ್ಕೂ, ಎಲ್ಲಕ್ಕೂ ಸುರೇಶನೇ ಗತಿ. ಅವರ ಜೀವನ miseಡಿಚಿbಟe ಆಯ್ತು. ಮದುವೆಯಾದ ಹೊಸ ದಂಪತಿಗಳಂತೆ ಇರದೆ ಅವರು ದೂರ ಸರಿಯತೊಡಗಿದರು. ಸುರೇಶನಿಗೆ ಇದು ನುಂಗಲಾರದ ತುತ್ತಾಯ್ತು. ಅವರು ಈ ಸ್ಥಿತಿಯಲ್ಲಿರುವಾಗ ಸುರೇಶನ giಡಿಟ ಜಿಡಿieಟಿಜ ಅವಳ ಗಂಡನೊಂದಿಗೆ ರಮ್ಯಳನ್ನು ಭೇಟಿಯಾಗಲು ಅವರ ಮನೆಗೆ ಬಂದಳು. ಮನೆಗೆ ಬಂದ ಸುರೇಶನ ಸ್ನೇಹಿತರನ್ನು ರಮ್ಯ ಸೌಜನ್ಯದಿಂದ ಬರಮಾಡಿಕೊಂಡು ಆದರಿಸಿದಳು. ಆದರೆ ಸುರೇಶನ ಪರದಾಟ ನೋಡುವಂತಿರಲಿಲ್ಲ. ಸುರೇಶನ ಸ್ನೇಹಿತೆ ಮದುವೆಯಾಗಿರುವ ವಿಷಯ ರಮ್ಯಳಿಗೆ ಸ್ವಲ್ಪ ಸಮಾಧಾನ ಕೊಟ್ಟಿತು. ಆದರೆ ಸುರೇಶ ತನ್ನ giಡಿಟ ಜಿಡಿieಟಿಜ ನಲ್ಲಿ ಏನು ಕಂಡು ಸ್ನೇಹ ಬೆಳಸಿದ ಎಂದು ಅವಳಿಗೆ ತಿಳಿಯಲಾರದಾಯ್ತು. ಏಕೆಂದರೆ ರಮ್ಯಳ ಪ್ರಕಾರ ಆ ಹುಡುಗಿ ಲಕ್ಷಣವಂತೆಯಲ್ಲ ಅಥವಾ ಮಾಟವಾದ ದೇಹ ಹೊಂದಿರಲಿಲ್ಲ. ಅವಳೂ ಒಬ್ಬ ಹುಡುಗಿ ತಾನೇ ಅಷ್ಟೇ ಅಂದುಕೊಂಡಳು ಮನಸ್ಸಿನಲ್ಲಿ ರಮ್ಯ.</p>
<p>ಆ ತಿeeಞeಟಿಜ ನಲ್ಲಿ ಸುರೇಶನ ಸ್ನೇಹಿತ ಅನಿಲ್ ಬಂದು ಅವರನ್ನು ಬಲವಂತವಾಗಿ Iಟಿಜiಚಿ ಂssoಛಿiಚಿಣioಟಿ ನವರು ತರಿಸಿದ್ದ ಹಿಂದಿ ಸಿನಿಮಾಗೆ ಹೊರಡಿಸಿದ. ರಮ್ಯಳಿಗೆ ನಾಯಕಿಯ ಅಭಿನಯ ತುಂಬಾ ಹಿಡಿಸಿತು. ಅವಳು ತೋರುವ ಸಹನೆ ಹಾಗೂ ಕ್ಷಮಾಗುಣ ರಮ್ಯಳ ಮನಸ್ಸಿಗೆ ನಾಟಿತು. ಅದಾದ ಕೆಲವು ದಿನ ರಮ್ಯಳು ತಮ್ಮ ಜೀವನದ ಬಗ್ಗೆ ಬಹಳ ಆಳವಾಗಿ ಯೋಚಿಸಿದಳು. ತನ್ನ ಮದುವೆಗೆ ಮತ್ತೊಂದು ಛಿhಚಿಟಿಛಿe ಕೊಡುವುದಾಗಿ ನಿರ್ಧರಿಸಿದಳು. ಸುರೇಶನಲ್ಲಿ ತನ್ನ behಚಿvioಡಿ ಗಾಗಿ ಕ್ಷಮೆ ಯಾಚಿಸಿದಳು. ಸುರೇಶನೂ ಅವರ ಜೀವನ ಸುಂದರವಾಗಿ ಮಾಡಲು ಪ್ರಯತ್ನಿಸುವುದಾಗಿ ಮಾತು ಕೊಟ್ಟ. ಅಂದಿನಿಂದ ಅವರ ಜೀವನ ಸುಧಾರಿಸತೊಡಗಿತು. ಎರಡು ವರ್ಷದ ನಂತರ ಭಾರತಕ್ಕೆ ಹೋದಾಗ ರಮ್ಯ ತನ್ನ ಸ್ನೇಹಿತೆಯನ್ನು ನೋಡಲು ಹೋದಳು. ಅವಳ ಸ್ನೇಹಿತೆ "ರಮ್ಯ, ನಿಂಗೇನಮ್ಮ ರಾಣಿಯ ಹಾಗೆ ಇದ್ದೀಯ; ಎರಡು ಸುಂದರವಾದ ಮಕ್ಕಳು. ಪ್ರೀತಿಸುವ ಗಂಡ. ನಿನ್ನ ಜೀವನ ಬೆಲ್ಲವಾಗಿದೆ" ಅಂದಳು. ಅದಕ್ಕೆ ರಮ್ಯ ಎಲ್ಲರ ಜೀವನವೂ ಬೇವು ಬೆಲ್ಲದ ಮಿಶ್ರಣ ಎಂದು ನಸುನಕ್ಕಳು.</p>
<p><strong><em>-ಹೇಮಾ ಶ್ರೀಕಂಠ</em></strong>(ಸೇಂಟ್ ಲೂಯಿಸ್, ಮಿಸ್ಸೌರಿ)</p>
<p>
<em>ಅಮೆರಿಕನ್ನಡದ ಕತೆಗಳು/೧೩೨</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೧೩೩</em>
<br />
<strong>ಕಥಾನಾಯಕಿ</strong>
</p>
<p>ನಿಮ್ಮನ್ನು ಕಂಡಾಗಲೆಲ್ಲಾ 'ಹಸನ್ಮುಖಿ'ಯಾಗುವ ನನ್ನನ್ನು ನೋಡಿ ನಾನೊಬ್ಬ ಪರಮ ತೃಪ್ತೆ ಎಂದು ನೀವು ಭಾವಿಸಿದಲ್ಲಿ ಅದು ಪೂರಾ ತಪ್ಪು. ನಿಜ ಹೇಳಬೇಕೆಂದರೆ ಈ ಪ್ರಪಂಚದಲ್ಲೇ ನನಗೆ ಯಾವ ವಿಷಯವೂ ಸರಿ ಎನಿಸದು. ಎತ್ತ ತಿರುಗಿದತ್ತ ಬರಿಯ ಕೊರತೆಗಳೇ ಕಂಡು ಬರುವುದು. ನಾನೊಬ್ಬ ನಿರಸನಿ ಎನ್ನುವಿರೊನೊ? ಉತ್ಪ್ರೇಕ್ಷೆಯೇನಲ್ಲ ಅದು.</p>
<p>ಬೆಳಗ್ಗೆ ಹಾಸಿಗೆಯಿಂದ ಮಗ್ಗುಲಲ್ಲೇ ಎದ್ದು, ಶ್ರದ್ಧಾ ಭಕ್ತಿಗಳೊಂದಿಗೆ ಕನ್ನಡಿ ಮುಂದೆ ನಿಂತಾಗ ನನಗಾಗುವ ಅತೃಪ್ತಿ ಎರೆಡೆರಡು ಬಗೆಯದು; ದಿನ ಬೆಳಗಾದರೆ ಅದೇ ಕಿರಿಯ ಕಣ್ಗಳು, ಅದೇ ದಪ್ಪ ತುಟಿ , ಅದೇ ಆನೆಕಿವಿಗಳನ್ನು ನೋಡಿ ನೋಡಿ ನನಗೆ ನನ್ನ ಸೃಷ್ಟಿಕತೃವಿನ ಕುಹಕ ಕಂಡು, ನಿಜ ಹೇಳಬೇಕೆಂದರೆ, ಸ್ವಲ್ಪ ಅಸಾಮಾಧಾನವೇ ಆಗಿದೆ. ಅವನಿಗೆ ನನ್ನ ಮೇಲೆ ವಿನಾಕಾರಣ ದ್ವೇಷ ಹೋಗಲಿ, ವಾರಕ್ಕೊಮ್ಮೆಯಾದರೂ ಹೊಸ ಹೊಸ ಮುಖಗಳನ್ನು ತೋರಿಸುವಂತೆ ಈಗಿರುವ ಕನ್ನಡಿಗಳನ್ನು 'ಠಿಡಿe-ಠಿಡಿogಡಿಚಿm' ಮಾಡದೆ ಸುಮ್ಮನೆ ಕಾಲವ್ಯಯ ಮಾಡುತ್ತಿರುವ ಇಲ್ಲಿಯ ಕಂಪ್ಯೂಟರ್ ಜೀನಿಯಸ್ ಗಳನ್ನು ಕಂಡರಂತೂ ನನಗೆ ಎಲ್ಲಿಲ್ಲದ ತಿರಸ್ಕಾರ.</p>
<p>ಹೀಗೆ ಪ್ರಾರಂಭವಾಗುವ ನನ್ನ ಅತೃಪ್ತಿಯನ್ನು, ವಿಷಯಗಳು ಹೇಗಿದ್ದಿದ್ದರೆ ಜಗತ್ತು ನನ್ನ ದೃಷ್ಟಿಯಲ್ಲಿ ಸರಿಯಾಗುತ್ತಿತ್ತು ಎಂದು ಕನಸು ಕಾಣುತ್ತಾ ಹೋಗಲಾಡಿಸಿಕೊಳ್ಳಲು ಪ್ರಯತ್ನಿಸುತ್ತೀನಿ.</p>
<p>ಗಂಡನೆಂದರೆ ತತ್ತರಿಸುವ ನಾನು 'ನಾನೇ ಆ ಗಂಡನಾಗಿದ್ದಿದ್ದರೆ?' ಅಂದು ಕೈ ಕೈ ಹಿಸುಕಿಕೊಂಡಿದ್ದೀನಿ. ಆಗ ಏನೆಲ್ಲಾ ಆಟ ತೋರಿಸಬಹುದಾಗಿತ್ತು!</p>
<p>'ಲೇ ನೀನು ತಂದಿರುವ ಥಿoguಡಿಣ ನಲ್ಲಿ ಬರೀ ಕಲ್ಲು' ಎಂದು ವಿನಾಕಾರಣ ಜಗಳ ತೆಗೆಯಬಹುದಾಗಿತ್ತು. ಅಥವಾ ಅವಳು ಮಾಡಿದ ಘಮ ಘಮ ಎನ್ನುವ ಬಿಸಿಬೇಳೆಹುಳಿಯನ್ನವನ್ನು ಅಲಕ್ಷ್ಯವಾಗಿ ತಿನ್ನುತ್ತಾ 'ನಮ್ಮಮ್ಮ ಅದೆಂಥಾ ಹುಣಸೇ ಸಾರು ಮಾಡ್ತಿದ್ಲೂ ಅಂತಿ'! (big ಜeಚಿಟ) ಎಂದು ಮೈ ಮರೆತು ಅವಳನ್ನು ಹಿಂಸಿಸಬಹುದಾಗಿತ್ತು. ಅಥವಾ 'ಯಾರು ಅಂದೆ ಆಕೆ? ಎಂದು ಎರಡೆರಡು ಸಲ ಕೇಳಿ ನಾಲ್ಕು ನಾಲ್ಕು ಬಾರಿ ತಿರುಗಿ ನೋಡಿ ನನ್ನ ಹೆಂಡತಿಯನ್ನು ವಿಷ ಪ್ರಾಷನವಿಲ್ಲದೇ ಚುಚ್ಚಿ ಚುಚ್ಚಿ ಕೊಲ್ಲಬಹುದಾಗಿತ್ತು.</p>
<p>ಹೇಗಾದರೂ ಪ್ರಸಿದ್ಧಳಾಗಬೇಕೆಂದು ಪಣ ತೊಟ್ಟಿರುವ ನಾನು ಇದ್ದಕ್ಕಿದ್ದಂತೆ ಒಂದೊಂದು ಇಡೀ ದಿನವನ್ನು ಚಿತ್ರಗಳನ್ನು ಬರೆಯುವುದರಲ್ಲಿ, (ಕಲಾಸ್ಫೂರ್ತಿ ಬಂದಿದೆಯೆಂದು ಧೃಡವಾಗಿ ನಂಬಿ) ಹರಿದು ಬಿಸಾಡುವುದರಲ್ಲಿ ಕಳಿದಿದ್ದೀನಿ. ಬಿಳೀ<br />ಕಾಗದಗಳು ಮುಗಿದು, ಬ್ರಷ್ ಗಳು ಮುರಿದು ನನ್ನ 'ಕೋಮಲ' ಕೈ ಬೆರಳುಗಳು ಉಳುಕಿದಾಗ ನಾನು ಕಾಣುವ ಕನಸು ನಾನು ಆ ಪಿಕಾಸೋ ಆಗಿದ್ದಿದ್ದರೆ ಎಂದು. ೪' x ೨' ಕ್ಯಾನ್‍ವಾಸ್ ಒಂದರ ಮಧ್ಯ ದೊಡ್ಡದೊಂದು ಕಿವಿಯ ಚಿತ್ರ ಬರೆದು, ಅದರ ಮೇಲೆ ನೆರಳಿನಂತೆ ಒಂದು ಬಾಯಿ, ಪಕ್ಕದಲ್ಲೊಂದು ಸರಪಣಿಯ ಚಿತ್ರ ಬರೆದು, ಆ ಚಿತ್ರಕ್ಕೆ "ವಿಪ್ಲವ"ಯೆಂದು ಹೆಸರಿಟ್ಟು , ಜನದ ಹಿಂಡು ನಿಬ್ಬೆರಗಾಗಿ ನೋಡುತ್ತಾ ಸಣ್ಣಧ್ವನಿಯಲ್ಲಿ ವ್ಯಾಖ್ಯಾನ ಮಾಡುತ್ತಾ ಅರ್ಥವಾದವರಂತೆ ತಲೆದೂಗುವುದನ್ನು ಮರೆಯಲ್ಲಿ ನಿಂತುನೋಡಿ ಕಿಸಕ್ಕನೆ ನಗಬಹುದಾಗಿತ್ತು. ಹಾಗೆ ನಗುತ್ತಲೇ ಜೇಬಿಗೆ ದುಡ್ಡು ಇಳಿಯ ಬಿಡಬಹುದಾಗಿತ್ತು.</p>
<p>ಈಚೀಚೆಗಂತೂ ನನ್ನ ವಯಸ್ಸು ಹತೋಟಿತಪ್ಪಿ ಓಡುತ್ತಿದೆ. ಯಾವ ಛಿoಟಟಚಿgeಟಿ ಛಿoಟಿಣಚಿiಟಿeಜ mಚಿಞeuಠಿ ಗೂ ಸೊಪ್ಪುಹಾಕದೆ ಅದು ಕೆಳಗೆ ಬಿದ್ದ ಪಾದರಸದ ಮಣಿಯಂತೆ ಉರುಳುತ್ತಿದೆ. ನನಗೆ ತುಂಬಾ ಅನ್ಯಾಯವಾಗುತ್ತಿದೆ. ನಾನು ನಿಜವಾಗಿ ೪-೫ ವರ್ಷಗಳ ಪುಟ್ಟ ಹುಡುಗಿಯಾಗಿರಬೇಕಾಗಿತ್ತು.... ಆಗಿರಬೇಕಾಗಿತ್ತು. ಅಂತಹ ಒಂದು ಸುಸಂದರ್ಭ ಒದಗಿದಲ್ಲಿ ನಾನು ಮಾಡುವ ಮೊದಲ ಕೆಲಸ ಊಹಿಸಿಕೊಂಡು ಬಾಯಿ ಚಪ್ಪರಿಸುತ್ತಿದ್ದೀನಿ. ನನ್ನ ಕೈಗೆ ಸಿಕ್ಕಿದ ಕುರೂಪಿ ಕ್ಯಾಬೇಜ್ ಪ್ಯಾಚ್ ಬೊಂಬೆಯನ್ನು ನೆಲಕ್ಕಪ್ಪಳಿಸಿ, ಅದು 'ಹುಟ್ಟಿರಲಿಲ್ಲ' ಎನ್ನಿಸಿ ನನ್ನಲ್ಲಿರುವ ಕ್ರೌರ್ಯದಾಹವನ್ನು ತಣಿಸುತ್ತೀನಿ. ಅಮ್ಮ, 'ಆಯ್ಯೋ! ಅರವತ್ತುಡಾಲರ್ ಬೊಂಬೇನ ಏನು ಮಾಡಿದೆಯೇ?' ಎಂದು ವಿಲಿವಿಲಿಗುಟ್ಟಿದಾಗ ಏನೂ ಅರಿಯದಂತೆ ಮುಗ್ಧವಾಗಿ ಅವಳನ್ನು ನೋಡುತ್ತೀನಿ... ಅಥವಾ ಬಂದ ನೆಂಟರು ಕದಲುವ ಮುನ್ಸೂಚನೆಯನ್ನೇ ತೋರಿಸದಾಗ, ಆಗೆಲ್ಲಾ ಅಣ್ಣ, ಅಮ್ಮಂದಿರ ಮಧ್ಯೆ ಅಕಾರಣವಾಗಿ ಸ್ಫೋಟನೆಗಳುಂಟಾದಾಗ ('ನಿಮ್ಮ ನೆಂಟರು'! 'ನಿನ್ನ ಸ್ನೇಹಿತರು'!) 'ಅಂಕಲ್, ನೀವು ಯಾವತ್ತು ಹೋಗ್ತೀರಿ'? ಎಂದು ಕೇಳಿ ಅವರು ಗಂಟಲು ಸರಿಪಡಿಸಿಕೊಳ್ಳುವಂತೆ ಮಾಡಿ ಕೊನೆಗೆ ಮನೆಯಲ್ಲಿ ಪುನಃ ಶಾಂತಿ ಸ್ಥಾಪನೆಯಾಗುವಂತೆ (ನನ್ನ ಅಳುರಂಪ ಬಿಟ್ಟು) ಮಾಡುತ್ತೀನಿ.</p>
<p>ನನ್ನನ್ನು ವರ್ಷಕ್ಕೊಂದು ಬಾರಿ ನೀವು ಕನ್ನಡಕೂಟದ ಗೌರಿಗಣೇಶರ ಹಬ್ಬದಂದು ವೇದಿಕೆಯಮೇಲೆ ತಪ್ಪದೆ ನೋಡಬಹುದು. ದೊಡ್ಡ ಗುಂಪಿನ ನಡುವೆ ವೇದಿಕೆ ಏರಿ, ಗೌರಿಗೆ ಅರಿಸಿನ, ಕುಂಕುಮ, ಹೂಗಳನ್ನು ಡಿeಛಿoಡಿಜ ಣime ನಲ್ಲಿ ಏರಿಸಿ, ಕೆಳಗಿಳಿದು ಬಂದು ಹಣೆಯನ್ನು ಪ್ಲ್ಯಾಸ್ಟಿಕ್ ಕುಂಕುಮದಬೊಟ್ಟು ಜಾರದಂತೆ ಒರಿಸಿಕೊಳ್ಳುತ್ತೀನಿ. ಅದು ಬಿಟ್ಟರೆ ವೇದಿಕೆಯೆಂದರೆ ತಲೆಸುತ್ತು ಬರುವ ನನಗೆ ಅಂತಹ ದೊಡ್ಡ ವೇದಿಕೆಯ ಮಧ್ಯ ಚಿನ್ನದ ಆಭರಣ, ರೇಶ್ಮೆಸೀರೆ, ದೊಡ್ಡ ಕೆಂಪುಕುಂಕುಮಗಳೊಂದಿಗೆ ಗಾಂಭೀರ್ಯವೇ ಮೈತಳೆದು, ಬಂದಂತೆ ಕುಳಿತು<br /><em>ಅಮೆರಿಕನ್ನಡದ ಕತೆಗಳು/೧೩೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೩೫</em><br />ಒಂದಾದಮೇಲೊಂದು ಹಾಡುಗಳನ್ನು ಹಾಡುತ್ತಾ - ಬಿಗಿಯುತ್ತಾ - ತಾಳ ಹಾಕುವವರನ್ನು ಕಂಡರೆ ಅಚ್ಚರಿಯೋ ಅಚ್ಚರಿ. ಅಂತಹ ಗಾನಸುಧೆಯಲ್ಲಿ 'ತನ್ಮಯ'ಳಾಗಿ ಕುಳಿತ ನನಗೆ ಹಾಡುಗಾರತಿಯ ಆಗೀಗಿನ ಹುಸಿಕೆಮ್ಮಿನ ವೈಖರಿ ಮೋಡಿ ಹಿಡಿಸುತ್ತದೆ. ಆಕೆ ಮಧ್ಯೆ ಮಧ್ಯೆ ಬೆಳ್ಳಿಯಲೋಟದಲ್ಲಿ ಕುಡಿಯುವುದು ಕಾಫಿಯೋ, ಬಾದಾಮಿ ಹಾಲೋ? - ಬಾದಾಮಿ ಹಾಲಾದರೆ ಶ್ರೋತೃಗಳಿಗೂ ಸಿಗಬಹುದೆ? - ತಂಬೂರಿಯವನೊಡನೊಮ್ಮೆ, ಮೃದಂಗದವನೊಡನೊಮ್ಮೆ ಆಕೆ ಆಗಾಗ್ಗೆ ಅತಿ ಸೂಕ್ಷ್ಮವಾಗಿ ವಿನಿಮಯ ಮಾಡಿಕೊಳ್ಳುತ್ತಿರುವ ವಿಚಾರ ಏನಿರಬಹುದು? ಇಂತಹ ಅನೇಕ ಆಸಕ್ತಿಯುತ ಪ್ರಶ್ನೆಗಳಿಗೆ ನನಗೆ ಉತ್ತರ ಸಿಗದಾಗ ನಾನೇ ಆ ಸಂಗೀತಗಾರಳಾಗಿದ್ದಿದ್ದರೆ ಎನ್ನಿಸಿದಲ್ಲಿ ಏನು ತಪ್ಪು?</p>
<p>ಒಂದು ಗಂಟೆ ತಡವಾಗಿ ಬಂದು, ''ಸ್ವಲ್ಪ ಶಂಕರಾಭರಣ 'ಅಂದು' ತೋರಿಸ್ತೀರಾ?" "ಎಲ್ಲಿ ಹರಿ ಕಾಂಬೋದಿ ಬರಲಿ" ಮುಂತಾದ ಶ್ರೋತೃಗಳ ಬೇಡಿಕೆಗಳನ್ನು ವೇಳೆ ಸಾಲದೆಂದು (!) ಅನಿವಾರ್ಯವಾಗಿ ಕಡೆಗಣಿಸಿ, ಹದಿನೈದು ನಿಮಿಷಮುಂಚೆ ಮಂಗಳ ಹಾಡಬಹುದಾಗಿತ್ತು. ನನ್ನ ಸುತ್ತ ಮುತ್ತ ಬಂದು ನಿಲ್ಲುವ ಅಭಿಮಾನಿಗಳ ಹೊಗಳಿಕೆಯನ್ನು ಸಿಹಿಯಾಗಿ ನಕ್ಕು ಸ್ವೀಕರಿಸಿ, ನನ್ನ ವಿದ್ಯ, ವಿನಯಗಳ ಪ್ರದರ್ಶನದಿಂದ ಅವರು ಗದ್ಗದಕಂಠಿತರಾಗುವವರೆಗೆ ಕಾದಿದ್ದು ನಂತರ, 'ಬೇಕಾದವರನ್ನು ನನ್ನ ಣಚಿಠಿes ಬಗ್ಗೆ .... ಅವರ್ನ ವಿಚಾರಿಸ್ಬಹ್ದು. ಎಲ್ಲಾ ಪ್ರತ್ಯೇಕವಾಗೇ ಇವೆ, ಉತ್ತರಾದಿ, ದಕ್ಷಿಣಾದಿ, ಲಘು...,' ಎಂದು ನನ್ನ ಸಂಗೀತದಷ್ಟೇ ಮೃದು ಮಧುರ ಧ್ವನಿಯಲ್ಲಿ ಹೇಳಿ ಅವರನ್ನು ಶ್ರೀಮನ್ಮೂಕರನ್ನಾಗಿ ಮಾಡಬಹುದಿತ್ತು.</p>
<p>ನನಗೆ ನನ್ನ ಮೊದಲನೆ ಹೆಸರು ಸುತಾರಾಂ ಇಸ್ಟವಿಲ್ಲ. ನನ್ನ ಹೆಸರು ಕೇಳಿದೊಡನೇ ಬಂಗಾಲಿ ಕತೆಗಳಲ್ಲಿ ಬರುವ ಅಬಲೆಯೊಬ್ಬಳ ಚಿತ್ರ ಮನದಲ್ಲಿ ಮೂಡುವುದು ಧೀಮಂತ ಮಹಿಳೆಯಾದ ನನಗೆ ಸ್ವಲ್ಪವೂ ಹಿಡಿಸದು. ಇನ್ನು ನನ್ನ ಕೊನೆಯ ಹೆಸರು ಕಾಸಿಗೊಂದು, ಕೊಸರಿಗೆರಡು .. ಅವುಗಳ ಬದಲು ನನ್ನ ಹೆಸರು 'ಫಣೀಂದ್ರ ಕುಮಾರಿ ಕೇಸರಿ ಹಯವದನೆ' ಎಂದೋ, 'ಸುಷಮಾ ತುಂಗಭಧ್ರಯ್ಯ' ಎಂದೋ ಇದ್ದಿದ್ದರೆ ಜನರು ನನ್ನ ಹೆಸರು ಕೇಳಿದೊಡನೇ (ಪರಿಚಯಕ್ಕೆ ಮೊದಲು) ಉಗುರು ಕಚ್ಚುತ್ತಿದ್ದರು. ಈಕೆ ಯಾರೋ, ಏನೋ, ಹೇಗೋ-</p>
<p>ನನ್ನದೊಂದು ಅತ್ಯಂತ ಆಕರ್ಷಣೀಯವಾದ ಹಗಲುಗನಸೆಂದರೆ ನಾನು ಪರೇಂಗಿತ ಜ್ಞಾನಿಯಾಗಿರಬೇಕಿತ್ತೆಂದು. ಆಗ ನಾನು ಏನೇನೆಲ್ಲ ಸಾಧಿಸುತ್ತಿದ್ದೆ! ಪ್ರತಿಯೊಬ್ಬನ ಮನಸ್ಸಿನಲ್ಲಿ ಇನ್ನೊಬ್ಬನ ಬಗ್ಗೆ ಇರುವ ಭಾನೆಗಳನ್ನೋದಬಲ್ಲವನಾದಾಗ, ಅವರುಗಳ ನಡುವೆ ಕಾಡ್ಗಿಚ್ಚು ಹತ್ತಿಸಿ, ಇವರೊಳಗೂ ಅನುಸಂಧಾನಕ್ಕಾಗಿ 'ಹೋರಾಡುತ್ತಾ' ನನ್ನ ಬಿಡುವಿನ ವೇಳೆಯನ್ನು<br />'ಸಾರ್ಥಕ' ಮಾಡಿಕೊಳ್ಳುತ್ತಿದ್ದೆ. ಅಂತಹ ಸುಖ ಪರಮ ಸುಖ!</p>
<p>ಅಥವಾ ಕನ್ನಡ ಕೂಟದ ಕಾರ್ಯಕ್ರಮಕ್ಕೆಂದು ನಾನು ಎಣ್ಣೆ ಮುಖ ಮಾಡಿಕೊಂಡು ಕರಿದುಕೊಟ್ಟ ಹಪ್ಪಳದ ಬಗ್ಗೆ ಯಾರುಯಾರ ಟೀಕೆ ಹೇಗೆಹೇಗೆ ಇದ್ದವು ಎಂದು ಸುಲಭವಾಗಿ ತಿಳಿದು ಅವರಿಗೆಲ್ಲಾ ತಕ್ಕ ಶಾಸ್ತಿ ಮಾಡುತ್ತಿದ್ದೆ.</p>
<p>ಅಥವಾ, ನನ್ನ ಗಂಡ ತಲೆನೋವು ಅನುಭವಿಸುತ್ತಾ ತಿಳಿಯ ಮೆಣಸಿನ ಸಾರು, ಬಿಸಿ ಅನ್ನ ಬಯಸುತ್ತಿದ್ದಾಗ ನಾನು ಮಸಾಲೆ ದೋಸೆ, ವಡೆ ಮಾಡಿ (ಪ್ರೀತಿಯಿಂದ) ಬಡಿಸಿ ಅವರು ಸಿಡಿದೆದ್ದಾಗ 'ನಿಮಗೆ ಎಷ್ಟ್ಮಾಡಿದ್ರೂ ಇಷ್ಟೆ' ಎಂದು ಹನಿಗಣ್ಣು ಮಾಡಿಕೊಳ್ಳುತ್ತಿದ್ದೆ.</p>
<p>ದೇವರು ಮಾಡಿಸಿದ ಹಾಗೆ ಇದ್ದು ಜೀವನವನ್ನು ಸಾರ್ಥಕಗೊಳಿಸಿಕೊಳ್ಳಬಹುದೆಂಬ ಸರಳ ಸತ್ಯ ನನಗೆ ಆಗೀಗ ಗೋಚರವಾದಲ್ಲಿ ಅದನ್ನು ನಾನು ಸುಲಭವಾಗಿ ಅದುಮಿಟ್ಟು ಆತ್ಮ ವಂಚನೆ ಮಾಡಿಕೊಳ್ಳಬಲ್ಲೆ. ಯಾವುದೇ ಸಾಧನೆಗೂ ಅನಿವಾರ್ಯವಾದ ಮೊದಲನೆಯ ಹೆಜ್ಜೆಯನ್ನು ಮುಂದಿಡುವುದು ಸುಲಭವೆಂದು ತಿಳಿಯುವಷ್ಟು ಅಜ್ಞಾನಿಯೇ ನಾನು? ಅದರ ಬದಲು ಹಗಲುಗನಸುಗಳು ಸಿಹಿ, ಸಾದ್ಯ. ಅವುಗಳಲ್ಲಿಯ ಕಥಾನಾಯಕಿ ಯಾವಾಗಲೂ ನಾನೇ - ದುಷ್ಟರನ್ನು ರಕ್ಷಿಸಿ (!) ಶಿಷ್ಟರನ್ನು ದಂಡಿಸಿ (!) ...</p>
<p><strong><em>-ಸುವಾಸಿನಿ ಸುಭ್ರಹ್ಮಣ್ಯ</em></strong>(ಪ್ಲಷಿಂಗ್, ನ್ಯೂಯಾರ್ಕ್)</p>
<p>
<strong>ನಿರೀಕ್ಷೆ</strong>
</p>
<p>ನಾನೊಬ್ಬ ರೋಗಿ. ಜೊತೆಗೆ ಹೆಳವ. ನನಗೀಗ ಯಾರೂ ಇಲ್ಲ. ಕೈಯಲ್ಲಿ ಸ್ವಲ್ಪ ಹಣವಿದೆ. ನನ್ನದೇ ಪುಟ್ಟ ಮನೆ ಇದೆ. ಎರಡು ಗಾಲಿಯ ಕುರ್ಚಿ ಇದೆ. ಮೂರು ಹೊತ್ತೂ ಹಾಸಿಗೆಯಲ್ಲೇ ಮಲಗಿರುತ್ತೇನೆ. ಬೇಸರವಾದರೆ ಗಾಲಿ ಕುರ್ಚಿಯಲ್ಲಿ ಕುಳಿತು ಸುತ್ತಾಡುತ್ತೇನೆ. ಕೆಲವೊಮ್ಮೆ ಅಸಾಧ್ಯ ಕೆಮ್ಮು ಬಂದು ಎದೆಯಲ್ಲಿ ತುಂಬಿರುವ ಕಫ ಹೊರಗೆ ಬರದೆ ಹಿಂಸಿಸುತ್ತದೆ. ಹಾಸಿಗೆಯಲ್ಲಿ ಹಾಗೇ ಸುಸ್ತಾಗಿ ಒರಗುತ್ತೇನೆ.</p>
<p>ನನ್ನ ದಿನಚರಿ ಬೆಳಗ್ಗೆ ೮ ಗಂಟೆಗೆ ಸೂರ್ಯಕಿರಣ ನನ್ನನ್ನೆಚ್ಚರಿಸುವದರ ಮೂಲಕ ಪ್ರಾರಂಭವಾಗುತ್ತದೆ. ಅಷ್ಟರಲ್ಲಿ ವೇಲು ಬರುತ್ತಾನೆ.</p>
<p>"ಹೇಗಿದ್ದೀರಿ ಸಾರ್?" ಎಂದು ವಿಚಾರಿಸುತ್ತಾನೆ.</p>
<p>"ಈ ದಿನ ಮ್ಯಾನೇಜರ್ಗೂ ಮಾಣಿಗೂ ಜಗಳ ಆಯಿತು. ಅವನು ನಿಮ್ಮ ಹೆಂಡತಿ ವಿಷಯ ಗೊತ್ತು ಅಂದನಂತೆ. ಅವರು ಲೋಟ ತೆಗೆದು ಅವನ ಮೇಲೆ ಎಸೆದರಂತೆ. ಹಣೆಗೆ ಪೆಟ್ಟಾಗಿ ರಕ್ತ ಬಂದಿತಂತೆ." ಹೀಗೆ ಏನೇನೋ ವಿಷಯಗಳನ್ನು<br /><em>ಅಮೆರಿಕನ್ನಡದ ಕತೆಗಳು/೧೩೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೩೭</em><br />ನನ್ನ ತಲೆಗೆ ತುಂಬುತ್ತಾನೆ. ಸ್ಟೌವ್ ಹೊತ್ತಿಸಿ ಬಿಸಿನೀರು ಕಾಯಿಸಿಕೊಡುತ್ತಾನೆ. ನಾನು ಹಲ್ಲುಜ್ಜಿ ಮುಖ ತೊಳೆದು ವೇಲು ಬಗ್ಗಿಸಿಕೊಟ್ಟ ಫ್ಲಾಸ್ಕ್ ಕಾಫಿ ಕುಡಿಯುತ್ತೇನೆ. ನಾನು ಕುಡಿದ ಲೋಟ ತೊಳೆದಿಟ್ಟು ಹಾಸಿಗೆ ಸರಿಮಾಡಿ ಹೊರಡುತ್ತಾ "ತಿಂಡಿ ಮೇಜಿನ ಮೇಲಿದೆ ತಗೊಳ್ಳಿ ಸಾರ್ ಮರೆಯಬೇಡಿ" ಎಂದು ದಿನಾ ಹೇಳುವದನ್ನೇ ಹೇಳಿ ಹೋಗುತ್ತಾನೆ. ನಾನು ತಲೆ ಅಲುಗಿಸಿ ನಗುತ್ತಾ ಬೀಳ್ಕೊಡುತ್ತೇನೆ.</p>
<p>ವೇಲು ನನ್ನ ಕೆಲಸಕ್ಕಾಗಿ ಇರುವ ಹುಡುಗ. ಸಮಯಕ್ಕೆ ಸರಿಯಾಗಿ ಬಂದು ನನ್ನ ಹೊಟ್ಟೆ ಕೊರತೆ ನೀಗಿಸಿ ಹೊರಟು ಹೋಗುತ್ತಾನೆ. ಆಮೇಲೆ ಏನು ಎನ್ನುವ ಪ್ರಶ್ನೆ ಕಾಡುತ್ತದೆ. ತಲೆಯ ಬದಿಗೆ ಇರುವ ಕಿಟಕಿಯ ಬಾಗಿಲು ತೆರೆಯುತ್ತೇನೆ. ನೀಲ ಆಕಾಶವನ್ನು ದೃಷ್ಟಿ ತೂರುವವರೆಗೆ ನೋಡುತ್ತೇನೆ. ಆಯಾಸವಾದಾಗ ಹಾಗೇ ಕಣ್ಣು ಮುಚ್ಚಿ ಮಲಗುತ್ತೇನೆ.</p>
<p>ಎಚ್ಚರವಾದಾಗ ಕತ್ತಲು ಮುಸುಕುತ್ತಿರುತ್ತದೆ. ಅಬ್ಬಾ! ಅಂತೂ ಒಂದು ದಿನ ಕಳೆಯಿತಲ್ಲಾ ಎಂದು ದೀರ್ಘವಾಗಿ ನಿಟ್ಟುಸಿರು ಬಿಡುತ್ತೇನೆ. ಮತ್ತೆ ನಾಳೆ ಬರುತ್ತದಲ್ಲಾ ಎಂದು ನೆನಪಾದಾಗ ಒಂಟಿತನ ಅಸಹ್ಯವೆನಿಸುತ್ತದೆ.</p>
<p>ರಾತ್ರಿ ೮ ಗಂಟೆಗೆ ಮತ್ತೆ ವೇಲು ಬರುತ್ತಾನೆ. ಊಟ ಬಡಿಸಿ ಕ್ಯಾರಿಯರ್ ಸಮೇತ ಹೊರಟುಹೋಗುತ್ತಾನೆ. ಪುನಃ ಅವನನ್ನು ಕಾಣುವುದು ಮರುದಿನ ಬೆಳಗ್ಗೆಯೆ. ಪ್ರತಿದಿನ ಇದೇ ರೀತಿಯ ಯಾಂತ್ರಿಕ ಜೀವನ. ಬದಲಾವಣೆ ಬೇಡವೆ ಜೀವಕ್ಕೆ ಎಂದುಕೊಳ್ಳುತ್ತೇನೆ. ಹಗಲು ಹೆಚ್ಚೋ ಆಯುಷ್ಯ ಹೆಚ್ಚೋ ಎಂದು ದಿನಗಳೂ ಓಡುತ್ತವೆ.</p>
<p>ಈಚೆಗೆ ಬೆಳಗ್ಗೆ ಬೇಗ ಎಚ್ಚರವಾಗಿ ಬಿಡುತ್ತದೆ. ಪಕ್ಕದ ಮನೆಗೆ ಹೊಸ ಸಂಸಾರ ಬಂದಿರಬೇಕು. ಮನೆಯಾಕೆ ಬೆಳಿಗ್ಗೆ ಕೆಲಸಮಾಡುತ್ತಾ ದೇವರನಾಮಗಳನ್ನು ಮಧುರವಾಗಿ ಹಾಡುತ್ತಿರುತ್ತಾಳೆ. ನಾನು ಮಲಗಿಕೊಂಡೇ ಕೇಳುತ್ತಾ ಆನಂದ ಪಡುತ್ತೇನೆ. ನನ್ನ ತಾಯಿಯೂ ಒಮ್ಮೊಮ್ಮೆ ಹೀಗೇ ಹಾಡುತ್ತಿದ್ದುದುಂಟು. ಫ್ಯಾಕ್ಟರಿ ಅಪಘಾತದಲ್ಲಿ ನಾನು ಕಾಲು ಕಳೆದುಕೊಂಡು ಮನೆ ಸೇರಿದಮೇಲೆ ಅಮ್ಮ ಹಾಡಿದ್ದು ಕೇಳಲೇ ಇಲ್ಲ.</p>
<p>ಈಗ ಮಲ್ಲಿಗೆ ಬಳ್ಳಿಯೊಂದು ಆ ಮನೆಯಿಂದ ಹಬ್ಬಿ ನನ್ನ ಕೊಠಡಿಯ ಕಿಟಕಿಯವರೆಗೂ ಬಂದಿದೆ. ಯಾವ ಆಸೆ ಚಿಗುರಿಸಲು ಈ ಬಳ್ಳಿ ಅಂದುಕೊಳ್ಳುತ್ತಾ ನಾನೊಬ್ಬನೇ ನಗುತ್ತೇನೆ. ಆ ಬಳ್ಳಿಯನ್ನು ಕಂಡರೆ ನನಗದೇನೋ ಪ್ರೀತಿ. ಈಗ ಅದು ಕಿಟಕಿಗೆ ದಟ್ಟವಾಗಿ ಸುತ್ತಿಕೊಂಡು ಹೂವು ಬಿಡುತ್ತದೆ. ಕೆಲವೊಮ್ಮೆ ಎತ್ತರದ ಗೋಡೆಯ ಮೇಲಿನಿಂದ ಹಸಿರು ಬಳೆ ತೊಟ್ಟ ಹಾಲು ಬಣ್ಣದ ಕೈಯೊಂದು ಹೂವು ಬಿಡಿಸುವುದು ಕಾಣುತ್ತದೆ. ಅದರೊಡನೆ ಮುಖ ಎಂದೂ ಕಂಡಿಲ್ಲ. ಕುತೂಹಲ<br />ಹಿಂಗಿಲ್ಲ. ಮಲ್ಲಿಗೆ ಪೊದೆಯಲ್ಲಿ ಯಾವುದೋ ಹಕ್ಕಿ ಗೂಡು ಕಟ್ಟಿದೆಯಂತೆ. ಹಾಗೆಂದು ಗೋಡೆ ಮೇಲೆ ಆಟದ ಬ್ಯಾಟ್ ಹಿಡಿದು ಕುಳಿತ ಪುಟ್ಟ ಹುಡುಗ ಹೇಳುತ್ತಿದ್ದಾನೆ. "ಅದನ್ನು ಮುಟ್ಟಬೇಡ ಇಳಿ, ಮೊಟ್ಟೆ ಇಟ್ಟಿದ್ದಾವು" ಎನ್ನುತ್ತಿದ್ದಾಳೆ ಆಕೆ. ಆದರೆ ತನ್ನ ಚೆಂಡು ಸಿಗದೆ ಕೆಳಗಿಳಿಯಲಾರೆ ಎನ್ನುತ್ತಿದ್ದಾನೆ ಹುಡುಗ.</p>
<p>"ಇಗೋ ನೋಡು, ಇಲ್ಲೇ ಇದೆ, ತಗೋ ಬಾ" ಎನ್ನುತ್ತಿದ್ದಾಳೆ ಆಕೆ.</p>
<p>ರಾತ್ರಿ ಒಂಬತ್ತು ಗಂಟೆ ಇರಬಹುದು. ಟ್ಯಾಕ್ಸಿ ನಿಂತ ಶಬ್ದ. ಪಕ್ಕದ ಮನೆಯಲ್ಲಿ ಏನೋ ಗಡಿಬಿಡಿಯಾಗುತ್ತಿದೆ. ಆ ಪುಟ್ಟ ಹುಡುಗ ನಾನೂ ಬರ್ತೀನಿ ಅಂತ ಹಠ ಮಾಡುತ್ತಿದಾನೆ. ಇಷ್ಟು ಹೊತ್ತಿನಲ್ಲಿ ಆ ಹುಡುಗನನ್ನು ಬಿಟ್ಟು ಎಲ್ಲಿಗೆ ಹೊರಟಿರಬಹುದು...? ಟ್ಯಾಕ್ಸಿ ಹೊರಟ ಶಬ್ದ.</p>
<p>ಈಚಿನ ಹತ್ತು ದಿನಗಳು ಏಕೋ ಬೇಸರ ತರಿಸಿವೆ. ಹಾಸಿಗೆಗೆ ಅಂಟಿಕೊಂಡೇ ಮಲಗಿರುತ್ತೇನೆ. ಊಟ ಸಹಾ ಸೇರುವುದಿಲ್ಲ. ಪಕ್ಕದ ಮನೆಯಲ್ಲೂ ಮೌನ. ಒಂಟಿತನ ದಟ್ಟವಾದಂತೆ ಅನಿಸುತ್ತದೆ. ಸಾಯುವ ಚಪಲ ಮೂಡುತ್ತದೆ. ಆದರೆ ಬಯಸಿದಾಗ ಸಾವು ಬರಬೇಕಲ್ಲ.</p>
<p>ಮಲ್ಲಿಗೆ ಪೊದೆಯೊಳಕ್ಕೆ ತಾಯಿ ಹಕ್ಕಿ ಹಾರಿ ಹೋಗುತ್ತಿದೆ. ಕೊಕ್ಕಿನೊಳಗೆ ಆಹಾರ ಇದೆ. ಮೊಟ್ಟೆ ಒಡೆದು ಮರಿಯಾಗಿದೆಯೇನೋ! ನನ್ನ ಯೋಚನೆಗೆ ಟ್ಯಾಕ್ಸಿ ಹಾರನ್ ಭಂಗ ತರುತ್ತದೆ. ಪಕ್ಕದ ಮನೆಯ ಮುಂದೆಯೇ ನಿಂತ ಶಬ್ದ. ನಗು ಕೋಲಾಹಲ, ಪುಟ್ಟ ಮಗುವಿನ ಅಳುವಿನ ಧ್ವನಿ. ಓ! ಎಂದು ಅರ್ಥವಾದಂತೆ ತಲೆ ಅಲುಗಿಸಿ ನಗುತ್ತೇನೆ. ಆಸ್ಪತ್ರೆಯಿಂದ ಬಂದಿದ್ದಾರೆ. ಎಂಥಾ ಮಗುವೋ? ನನ್ನ ಕುತೂಹಲಕ್ಕೆ ನನಗೇ ನಾಚಿಕೆಯಾಗುತ್ತದೆ.</p>
<p>ಬೆಳಗ್ಗೆಯಿಂದಲೂ ವಿಪರೀತ ಗದ್ದಲ. ನೆಂಟರುಗಳು ಬಂದಿರಬೇಕು. ಸಾಮ್ರಾಣಿ ವಾಸನೆ ಬರುತ್ತದೆ. ನಾಮಕರಣ ಮಹೋತ್ಸವ ಇರಬೇಕು. ಗೋಡೆಯ ಪಕ್ಕದಲ್ಲೇ ಒಲೆ ಹೂಡಿರುವಂತಿದೆ. ಅಡಿಗೆ ಘಂ ಗುಡುತ್ತಿದೆ, ಹೋಟಲೂಟ ಉಂಡ ನಾಲಗೆಗೆ ಜಡ್ಡು ಹಿಡಿದಂತಾಗಿದೆ. ಲಾಡುನೋ ಜಿಲೇಬಿಯೋ! ಗೊಜ್ಜು ಚಟ್ನಿ ನೆನಪಾದೊಡನೆ ನಾಲಿಗೆಯಲ್ಲಿ ನೀರೂರುತ್ತದೆ. ಜೊಲ್ಲನ್ನು ಹಾಗೇ ನುಂಗಿಕೊಳ್ಳುವಾಗ ತಟ್ಟನೆ ನೆತ್ತಿಗೇರಿ ಕೆಮ್ಮು ಪುಂಖಾನುಪುಂಖವಾಗಿ ಬರುತ್ತದೆ. ತಲೆಮೇಲೆತ್ತಿ ಎದೆಯನ್ನು ನೀವಿಕೊಳ್ಳುತ್ತಾ" ಇದ್ದಕ್ಕಿದ್ದಂತೆ ನೆತ್ತಿಗೇರಿದರೆ ಯಾರೋ ನೆನಪುಮಾಡಿಕೊಳ್ಳುತ್ತಿರುತಾರಂತೆ" ನನ್ನನ್ನು ನೆನಪು ಮಾಡಿಕೊಳ್ಳುವವರೂ ಇದ್ದಾರೆಯೇ? ಯೋಚನೆಯಲ್ಲಿ ಇಳಿದು ನೋಡುತ್ತೇನೆ. ಹಾಂ! ಇದ್ದಾನೆ. ಅವನೊಬ್ಬ ಇದ್ದಾನೆ. ಎಷ್ಟೋ ದಿನಗಳಿಂದ ನಿರೀಕ್ಷಿಸುತ್ತಲೇ ಇದ್ದೇನೆ. ನನ್ನ ನೆನಪು ಇಲ್ಲಿಯವರೆಗೆ ಆಗೇ ಇಲ್ಲವೇನೋ! ನಿಟ್ಟುಸಿರು ಹೊರಬರುತ್ತದೆ. ಕಣ್ಣು ಮುಚ್ಚಿಕೊಳ್ಳುತ್ತಾ ಪೊದೆಯಂತೆ ಬೆಳೆದ ಗಡ್ಡದಲ್ಲಿ ಕೈಯಾಡಿಸುತ್ತೇನೆ.</p>
<p><em>ಅಮೆರಿಕನ್ನಡದ ಕತೆಗಳು/೧೩೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೩೯</em><br />"ಅವ್ವಾ ತಾಯಿ ಭಿಕ್ಷೆ "</p>
<p>ನಮ್ಮ ಮನೆಯ ಬಾಗಿಲಲ್ಲೇ ಕೂಗುತ್ತಿದ್ದಾನೆ. ಕೊಡಲೇನಾದರೂ ಇದೆಯೇ ಎಂದು ಸುತ್ತಲೂ ಕಣ್ಣು ಹಾಯಿಸಿದಾಗ ಊಟ ಮಾಡದೇ ಉಳಿಸಿದ ಕ್ಯಾರಿಯರ್ ಅನ್ನ ದೃಷ್ಟಿಗೆ ಬೀಳುತ್ತದೆ. "ಅವನೇ ಬಂದು ತೆಗೆದುಕೊಂಡು ಹೋದರುಂಟು". ನನ್ನ ಅಸಹಾಯಕತೆಗೆ ಅಳುಬರುವಂತಾಗುತ್ತದೆ. ಸ್ವಲ್ಪ ಹೊತ್ತಿನ ನಂತರ ಗೇಟು ಹಾಕಿದ ಶಬ್ದ. ಹಾಗೇ ಹೊರಟುಹೋದನೆಂದು ಕಾಣುತ್ತದೆ.</p>
<p>ಕಿಟಕಿಯ ಹೊರಗಡೆ ಬಿಸಿಲು ರಣಗುಡುತ್ತಿದೆ. ಸಮಯ ಎಷ್ಟಾಯಿತೋ ಅಸಾಧ್ಯ ಸೆಖೆ, ಸಂಕಟ ಸಣ್ಣದಾಗಿ ಗುಡುಗಿದ ಶಬ್ದ. ಕಿಟಕಿಯಿಂದ ದೃಷ್ಟಿ ಹಾಯಿಸಿ ಆಕಾಶದತ್ತ ನೋಡುತ್ತೇನೆ. ಕರಿಯ ದಟ್ಟ ಮೋಡವೊಂದು ತೇಲಿ ಬರುತ್ತಿರುವುದು ಕಂಡು ಬರುತ್ತದೆ. ಆ ಕರಿಯ ಮೋಡದಿಂದ ಇಳಿದು ಬಂದಂತೆ ದಟ್ಟವಾದ ನೆರಳೊಂದು ನಮ್ಮ ಮನೆಯನ್ನು ಹಾದು ಹೋಗಿ ಈಗ ಪಕ್ಕದ ಮನೆಯ ಮೇಲೆ ಬಿದ್ದಿದೆ.</p>
<p>ಇಡೀ ದೇಹವನ್ನೇ ಕುಕ್ಕಿ ಎಸೆದಂತೆ ಕೆಮ್ಮು ಶುರುವಾಗುತ್ತದೆ. ಮುಖದಲ್ಲಿನ ನರಗಳೆಲ್ಲಾ ಎದ್ದು ಕಾಣತೊಡಗುತ್ತದೆ. ಅಂಗೈಯನ್ನು ಎದೆಗೆ ಆನಿಸಿಕೊಂಡು "ಅಮ್ಮಾ" ಎಂದು ಕ್ಷೀಣವಾಗಿ ನರಳುತ್ತೇನೆ. ಸೋತ ದೇಹದ ಮೇಲೆ ಮತ್ತೆ ಕೆಮ್ಮು ದಾಳಿ ಇಡುತ್ತದೆ. ಕೆಮ್ಮಲಾರದೇ ಕೆಮ್ಮಿದಾಗ ಕಫ ಹೊರಗೆ ಬಂದು ಗಂಟಲಲ್ಲಿ ಉರಿ ಹೆಚ್ಚುತ್ತದೆ.</p>
<p>"ಅವನಿನ್ನೂ ಬರಲಿಲ್ಲ, ಇನ್ನೆಷ್ಟು ಹೊತ್ತು ಕಾಯುವುದು, ಎಲೆ ಹಾಕಿಬಿಡಿ" ಹಿರಿಯರೊಬ್ಬರ ಧ್ವನಿ.</p>
<p>"ಇನ್ನೇನು ಬಂದಾನು, ಹೋಗಿ ನೋಡಿ" ಮತ್ತೊಂದು ಧ್ವನಿ. ಬರ್ತಾನೆ ಸಮಯಕ್ಕೆ ಸರಿಯಾಗಿ ಬರ್ತಾನೆ.... ಅಯ್ಯೋ.. ನೀರು .. ಗಂಟಲು ಒಣೈ ಹೋಗ್ತಿದೆ ನೀರು ಕುಡಿಯಲು ಕೈ ಚಾಚುತೇನೆ. ಹೂಜಿ ದೂರದಲ್ಲಿರುವುದು ಕಾಣಿಸುತ್ತದೆ. ಗಾಲಿ ಕುರ್ಚಿಯಲ್ಲಿ ಕುಳಿತು ಅಲ್ಲಿಗೆ ಹೋಗಬೇಕು. ಏಳಲು ಪ್ರಯತ್ನ ಮಾಡಿದಾಗ ಆಯತಪ್ಪಿ ಬೀಳುತ್ತೇನೆ, ಜೊತೆಯಲ್ಲೇ ಕೆಮ್ಮು ಉಲ್ಬಣಿಸುತ್ತದೆ. "ಓ ! ಬಂದಾ.. ಬಂದಾ ... "ಸಡಗರದ ಮಾತು. ಎದೆಯನ್ನು ಹಿಡಿದುಕೊಂಡು ಕೆಮ್ಮಿದಾಗ ಕಫದೊಡನೆ ರಕ್ತವೂ ಬೀಳುತ್ತದೆ. ಕೆಮ್ಮೀ ಕೆಮ್ಮೀ ಸುಸ್ತಾಗಿ ಒರಗಿದರೂ ಕೆಮ್ಮು ನಿಲ್ಲುವುದೇ ಇಲ್ಲ.</p>
<p>"ಬಂದಾ... ಬಂದಾ ಬಂದೇಬಿಟ್ಟ".</p>
<p>ಕಣ್ಣು ಮಿಂಚುತ್ತದೆ. ಕೆಮ್ಮುವ ಶಕ್ತಿ ಕ್ಷೀಣಿಸುತ್ತಾ ಉಸಿರು ತಡೆತಡೆದು ಬರುತ್ತದೆ. ಬಂದಾ.. ಬಂದಾ.. ಏಳಲು ಹೋಗಿ ಕುಸಿಯುತ್ತೇನೆ. ದೃಷ್ಟಿ ಮಂಜಾಗುತ್ತಾ<br />ಅವನನ್ನೇ ಅರಸಲು ಯತ್ನಿಸುತ್ತದೆ.</p>
<p>"ಓ.. ಅವನಲ್ಲ, ಅವನಂತೇ ಇದ್ದ ಅಷ್ಟೆ" ನಗು.</p>
<p>" ಅವ್ವಾ ತಾಯಿ ಭಿಕ್ಷಾ"</p>
<p>ಅವನು ಪಕ್ಕದ ಮನೆ ಬಾಗಿಲಲ್ಲೇ ಕುಳಿತಿದ್ದಾನೆ.</p>
<p>"ಹೋಗಯ್ಯ ಆಚೆ, ಬಂದುಬಿಟ್ಟ, ಅತಿಥಿಗೆ ಹೇಳಿ ಕಳುಹಿಸಿದ ಹಾಗೆ" ತರುಣನೊಬ್ಬನ ಗದರಿಕೆ.</p>
<p>"ಅಜ್ಜೀ... ನೋಡಜ್ಜಿ, ಈ ಪಾಪು ಮಲ್ಲಿಗೆ ಬಳ್ಳೀಲಿತ್ತಲ್ಲ ಗೂಡು? ಅದರೊಳಗಿದ್ದ ಮರಿತೆಗೆಯಲು ಹೋಗಿ ಎತ್ತಾಕಿ ಬಿಟ್ಟ. ಮರಿ ಸತ್ತೋಯ್ತು ನೋಡು ಬಾ ಅಜ್ಜೀ"- ಪುಟ್ಟ ಹೆಣ್ಣು ಮಗುವಿನ ಧ್ವನಿ.</p>
<p>ಅದೇ ಸಮಯಕ್ಕೆ ಸರಿಯಾಗಿ ಅಮ್ಮಾ... ಎಂದು ಒಳಗಿನಿಂದ ಕೂಗಿತು ಹೆಣ್ಣು ಧ್ವನಿ. ಧಡ ಧಡ ನಡೆದು ಹೋಗುತ್ತಿರುವ ಯಾರದೋ ಹೆಜ್ಜೆ ಸದ್ದಿನ ಹಾಗೆ ದೂರದ ಚರ್ಚಿನ ಗಂಟೆ ಲಯಬದ್ಧವಾಗಿ ಹನ್ನೆರಡು ಹೊಡೆಯುತ್ತದೆ.</p>
<p><strong><em>-ವಾಣೀ ರಾವ್</em></strong>(ಬ್ಯಾಟನ್‍ರೂಜ್, ಲೂಸಿಯಾನ)</p>
<p>
<strong>ಹಂಚಿಕೊಂಡೇಳು</strong>
</p>
<p>
<em>ನಾನು ಅವಳನ್ನು ಗಾಜಿನಗೋಡೆ ಇಟ್ಟುಕೊಂಡೇ ಹಿಂಬಾಲಿಸುತ್ತಿದ್ದೀನಲ್ಲ! ಅವಳ ಜೊತೆ ಪ್ಲೇನಿನಲ್ಲಿ ಊರಿಗೂ ಹೋದೆ. ಇಲ್ಲಿನ ಜೀಸು, ಹಾಟ್‍ಡಾಗ್, ಪಿಟ್ಸಾ, ಹಾಲು ಓಜೆ, ಎಜೆ ಕುಡಿದು ಮಕ್ಕಳು ಗುಂಡಗುಂಡಗೆ ಅರಳಿದ ಗುಲಾಬಿಯಂತೆ ಬೆಳೆದುಕೊಂಡಿದ್ದವು. ಅವುಗಳ ಸೌಂದರ್ಯ ಕಂಡು ಭಾರತಿ ಪ್ಲೇನಿನಲ್ಲಿ ಹಿಗ್ಗುತ್ತಿದ್ದಳು.</em>
</p>
<p>ಗಾಜಿನಗೋಡೆಯಾಚೆ ನಿಂತು ಅವಳನ್ನು ನೋಡುತ್ತಿದ್ದೆ. ಬರೀ ಚುಮುಚುಮು ಆ ಚಳಿಯಲ್ಲ ಇಲ್ಲಿ! ಸೂರಿನ ಅಂಚಿನ ಸುತ್ತ ಐಸಿಕಲ್ ತೋರಣ ಬಿಗಿದುಬಿಡೋ ಈ ಚಳಿ ಇಲ್ಲಿ! ಬೆಳಗಿನ ಎಂಟೂಕಾಲಿಗೆ ಸೂರ್ಯನ ಉದಯ ಆಗುತ್ತದೆ. ಐದೂವರೆಗೇ ಭಾರತೀಯ ಪ್ಲಾಟ್‍ನ ಮುಂದೇ ಕಾರು ಕೇರ್ರ್ ಕೇರ್ರ್ ಎಂದು ಉಸಿರು ಒತ್ತಿಸಿಕೊಳ್ಳುತ್ತದೆ. ಆ ಕಾರಿಗೆ ಕಾವು ಕೊಡೋದು ಸುಬ್ಬೂನ ಕೆಲಸವಾದರೆ ಪ್ಲಾಟ್‍ನ ಒಳಗಿನ ಭಾರತಿ ಆಗಲೇ ತಾನೇ ಅಲಂಕಾರ ಮುಗಿಸಿಕೊಂಡು ಎಲ್ಲರಿಗೂ ಸ್ಯಾಂಡ್‍ವಿಚ್ ಬ್ಯಾಗ್‍ಗಳಲ್ಲಿ ಬುತ್ತಿಕಟ್ಟಿಟ್ಟು ಬಿಡುತ್ತಾಳೆ. ಬಿದ್ದುಕೊಂಡಿರೋ ಹಾಗೇ ಡೈಪರ್ ಬದ್ಲಾಯಿಸಿ, ಕಣ್ಣು ಮುಚ್ಚಿಕೊಂಡಿರುವಂತೆಯೇ ಕ್ಲಾಸೆಟ್ ಬಳಿ ನಡೆಸಿ, ಅವುಗಳ ಮೇಲೆ ದಪ್ಪನೆ ಕ್ವಿಲ್ಟ್ ಜಾಕೆಟ್, ತಲೆಗೆಟೋಪಿ, ಕೈಗೆ ಮಿಟ್ಟನ್, ಕಾಲಿಗೆ ಬೆಚ್ಚನೆ ಬೂಟ್ ತುರುಕಿ ಗಡಿಯಾರ ನೋಡುತ್ತಾಳೆ. ಆಗಲೇ ಐದೂ ಮುಕ್ಕಾಲು!<br /><em>ಅಮೆರಿಕನ್ನಡದ ಕತೆಗಳು/೧೪೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೪೧</em><br />ಆರಕ್ಕೆ ಈ ವೀಣಾ, ವೇಣೂನ ಅವು ಮಧುರಗಾನ ತಾರಕದಲ್ಲಿ ಹಾಡುತ್ತಿದ್ದ ಹಾಗೇ ಬೇಬಿಸಿಟರ್ ಬಳಿ ಬಿಡಬೇಕು. ಆ ಮುದುಕಿ ಗಡಿಯಾರದಂತೆ ಅವುಗಳ ಹೊಟ್ಟೆಗೆ ತುಂಬಿ, ತಟ್ಟಿ ಮಗಿಸಿ , ಎದ್ದರೆ ಆಡಿಸಿ ನೋಡ್ಕೋತಾಳೆ ಇಲ್ಲಾ ಗಂಟೆ ಎಣಿಸಿ ಡಾಲರ್ ಕಸಿಯುತ್ತಾ 'ಸೋಪು' ನೊರೆಯಲ್ಲಿ ಸಂಜೆತನಕ ಮಕ್ಕಳನ್ನೂ ಸೇರಿಸಿಕೊಂಡು ಮುಳುಗಿ ಹೋಗುತ್ತಾಳೆ... ಸದ್ಯಕ್ಕೆ ಅದರಕಡೆ ಗಮನವಿಲ್ಲ!</p>
<p>ಅವಳಿಗೆ ಈಗ ಆರೆಂಟು ತಿಂಗಳಿಂದ ಒಂದೇ ಗುರಿ. ಏಳು ವರ್ಷದ ಮೇಲೆ ಇಲ್ಲಿಗೆ ಬಂದಾಗಿನಿಂದ ಮೊದಲಸಲಕ್ಕೆ ಊರಿಗೆ ಹೋಗುತ್ತಿದ್ದೇವೆ. ಅಮ್ಮನಿಗೆ ಅಸ್ಟರೈಸರ್ .... ಆ ಅಪ್ಪ .... ಸುಬ್ಬೂ ಊರಿಗೆ ಅಮೆರಿಕದಿಂದ ಬಂದು ತನ್ನನ್ನು ಮದುವೆ ಮಾಡ್ಕೋತೀನಿ ಅಂದಾಗ 'ಅವ್ನೇನು ಅಮೆರಿಕದಲ್ಲಿ ಪೆಪ್ಪರ್‍ಮೆಂಟ್ ಡಬ್ಬ ಮಾರ್ತಾನೇನೋ?.... ಓದಿಲ್ಲದ ಒಣಶುಂಠಿ! ಅವ್ನಿಗಿಂತ ಇಲ್ಲಿರೋ ಗುಮಾಸ್ತನನ್ನೇ ಮದ್ವೆ ಮಾಡ್ಕೊಂಡು ತಿಳಿ ಸಾರು, ಬಿಸಿ ಹವಾ ಕುಡ್ಕೊಂಡು ಹಾಯಾಗಿರು ಮಗ್ಳೇ' ಅಂತ ಮದುವೆಗೆ ಅಡ್ಬಂದ ಅಪ್ಪನಿಗೆ ೨೮ ಎಲೆಕ್ಟ್ರಾನಿಕ್ ಗಾಡ್‍ಜೆಟ್‍ಗಳು, ಠೀವಿ, ಆಫ್‍ಟರ್‍ಶೇವ್ ಲೋಶನ್, ಕ್ರಾಸ್ ಪಾಯಿಂಟ್ ಪೆನ್ನು ಎಲ್ಲಾ ಒಂದು ಪೆಟ್ಟಿಗೇಲಿ ತುರುಕಿ 'ಪ್ರೀತಿಯ ಅಪ್ಪನಿಗೆ' ಎಂದು ಅಚ್ಚುಕಟ್ಟಾಗಿ ಗಿಫ್ಟ್‍ರ್ಯಾಪ್ ಮಾಡಿ, ಕೆನ್ನೆಗೆ ರೋಜ್ ಬಳಿದುಕೊಂಡು ಅರ್ಪಿಸಿಬಿಡಬೇಕು ಅನ್ನೋ ಮಹತ್ವಾಕಾಂಕ್ಷೆ! ಇಷ್ಟಲ್ಲದೆ ಅತ್ತೆಗೊಂದಷ್ಟು ಮುತ್ತಿನ ಗೊಂಚಲು, ನಾದಿನಿಯರಿಗೆ ಸೀರೆ ರಾಶಿ, ಸುತ್ತ ನಾಲ್ಕೂ ಕಡೆ ನಾಲ್ಕು ಸಿಪಾಯಿಗಳ ಹಾಗೆ ಬಂದು ಕೈ ಚಾಚೋ ತಮ್ಮ ತಂಗಿಯರು, ಮೈದುನ, ಮಗದೊಬ್ಬರಿಗೆ ಬಿಗಿ ಬಿಗಿ ಫಾರಿನ್ ಉಡುಪು, ಪೊಗರಿಳಿಸೋ ಪರ್‍ಫ್ಯೂಮು, ಲೇಸಿನ ನೈಟಿ, ಜೋಕಾದ ಬ್ಯೂಟಿ ಏಡ್‍ಗಳನ್ನು ತಗೊಂಡ್ಹೋಗಿ, ಅವೆಲ್ಲಾ ಸ್ನೇಹಿತರ ಬಳಿ ಹಿಗ್ಗೋದನ್ನ ನೋಡಬೇಕೆಂಬಾಸೆ, ಇನ್ನು ಮೊದಲನೇ ಕಸಿನ್ಸ್, ಎರಡನೇ ಸರ್ಕಲ್‍ಗಳಿಗೆಲ್ಲಾ ತುಟಿಗೆ ಲಿಪ್ಸ್‍ಟಿಕ್, ಫ್ರಿಜ್ಜಿಗೆ ಚಿಟ್ಟೆ ಸ್ಟಿಕ್ಕರ್, ಸಿಲ್ಕಿನ ಹೂವು, ಪ್ಲಾಸ್ಟಿಕ್ ಬ್ಯಾಗುಗಳು....</p>
<p>ಈ ಲಿಸ್ಟ್ ಬೆಳೆಸುವುದರಲ್ಲಿ ಮಕ್ಕಳಿಗೆ ಬಟ್ಟೆ ಮೂಟೆ ತೊಡೆಸುವಾಗಲೂ ಅದೇಧ್ಯಾನ, ಅವುಗಳನ್ನು ಕಾರ್ ಸೀಟಿನಲ್ಲಿ ಇಟ್ಟು ಬೆಲ್ಟ್ ಬಿಗಿಯುವಾಗಲೂ ಅದೇ ಧ್ಯಾನ, ಗಂಡನೊಡನೆ ಮಾತಾಡಲೂ ಅದೇ ಟಾಪಿಕ್, "ಈ ವೀಕ್‍ಎಂಡ್‍ನಲ್ಲಿ ಮೇಸೀಸ್ ನಲ್ಲಿ ಸೇಲ್ ಇದ್ಯಂತೆ .... ಹೋಗೋಣ" ಅವಳು ಈ ಟೆಂಪರರೀ ಕೆಲಸಕ್ಕೆ ಸೇರಿರೋದೂ ಅದಕ್ಕೇ ತಾನೇ!</p>
<p>"ಭಾರತಿ, ನಾವು ರಜದ ವೇಳೇಲಿ ಈ ಆರು ತಿಂಗ್ಳಲ್ಲಿ ಅಂಗ್ಡಿ ಬಿಟ್ಟು ಇನ್‍ಎಲ್ಲೂ ಹೋಗೇ ಇಲ್ಲ ಅಂತ ನೆನಪ್ನಲ್ಲಾದ್ರೂ ಇದ್ಯಾ? ನಂಗೆ ಈ ಸೇಲ್ ನೋಡಿ ನೋಡಿ ಚಿಟ್ಟಾಗಿ ಬಿಡ್ತು.. ನಾ ಬರೋಲ್ಲ... ನೀನೊಬ್ಳೇ ಬೇಕಾದ್ರೆ ಹೋಗು....<br />ಮಕ್ಕಳ್ನೆಲ್ಲಾ ನೋಡ್ಕೊಂಡು ನಾನು ಮನ್ಲೇ ಇರ್ತೀನಿ. ವಾರಕ್ಕೊಮ್ಮೆ ಅಡ್ಗೆ ಮಾಡಿ ನಿನ್ನ ಫ್ರಿಜ್ ನ ಹಳಸಲು ಊಟ ಹೇಗೂ ಸಾಕಾಗಿದೆ. ಬೇಕಿದ್ರೆ ಬಿಸಿ ಬಿಸಿ ಭಾರತೀಯ ಅಡಿಗೇನೂ ಮಾಡಿಡ್ತೇನೆ! ಆದ್ರೆ ಅಂಗ್ಡಿಗೆ ಮಾತ್ರ ನನ್ನ ಕರಿಬೇಡ ".</p>
<p>ಸರಿ ಅವ್ನೊಡನೆ ಕಾದಾಟ - ಕಚ್ಚಾಟ ಮಾಡೋದ್ರಲ್ಲಿ ಅವಳಿಗೆ ಮಕ್ಕಳನ್ನ ಬೇಬಿಸಿಟರ್ ಮನೇಲಿ ಬಿಟ್ಟದ್ದು, ಅಲ್ಲಿಂದ ಹೊರಟದ್ದು ಒಂದೂ ಗೊತ್ತಿಲ್ಲ.! "ಇಳಿ..." ಅಂದಾಗಲೇ ತನ್ನ ಕೆಲಸದ ಜಾಗ ಬಂದು ಬಿಟ್ಟಾಗಿದ್ದು ಅರಿವಾದದ್ದು!</p>
<p>ಅದೊಂದು ಫಾಸ್ಟ್‍ಫುಡ್ ರೆಸ್ಟುರಾಂಟು. ಅಲ್ಲವಳು ಗಂಟೆಗೆ ಇಷ್ಟು ಎಂದು ಸಂಪಾದಿಸೊ ಹಂಗಾಮಿ ಕೆಲಸಗಾರಳು! ಅವಳಂತೆ ಅಲ್ಲಿ ಎಷ್ಟೋ ಜನ ಕೆಲಸಕ್ಕೆ ಇದ್ದಾರೆ. ಆದರೆ ಭಾರತಿಗಿಂತ ಮೊದಲು ಬಂದು ಬಾಗಿಲು ಕಾಯೋದು ಯಾರೂ ಇಲ್ಲ.</p>
<p>ಸುಬ್ಬೂ ಕೆಲಸದ ಸ್ಥಳಕ್ಕೆ ಹೋಗೊ ಹಾದೀಲೀ ಈ ರೆಸ್ಟುರಾಂಟಿದೆ. ಅವನದ್ದು ಅಲ್ಲಿಂದ ಇಪ್ಪತ್ತು ಮೈಲಿ ದೂರ. ಅವಳನ್ನು ಬಿಟ್ಟು ಅವನು ಮುಂದಕ್ಕೆ ಹೊರಟು ಹೋಗುತ್ತಾನೆ. ಈ ಚಳಿ ಈ ಬೆಳಗಾದರೂ ಕಬಳಿಸಿರೋ ಕತ್ತಲಲ್ಲಿ ಒಬ್ಬಳೇ ಭಯ ಪಡುತ್ತಾ ಯಾರಾದರೂ ಕೆಲಸಗಾರರು ಬರುತ್ತಾರೆಯೇ ಎಂದು ಕಾತರಿಸುತ್ತಾ ನಿಲ್ಲುತಾಳೆ. ಯಾವ ಪಿಸ್ತೂಲು ಯಾವ ಮೂಲೇಲಿ ತನಗೆ ಗುರಿ ಇಟ್ಟಿದೆಯೋ, ಯಾವ ಕೈ ತನ್ನನ್ನು ಮೂಲೆಗೆ ಎಳೆದು ನೆಲಕ್ಕೆ ಕೆಡವಿ ಹಾಕುತ್ತೋ ಅಂತ ಸುತ್ತ ಕಣ್ಣು ಹರಡಿ ಕಾಲ ಕಳೆಯುವುದು ಈಚೆಗೆ ಒಂದು ರೂಢಿಯೇ ಆಗಿಬಿಟ್ಟಿದೆ!</p>
<p>ಆದರೆ ಈ ಕಷ್ಟನೆಲ್ಲ ತಡೆದುಕೊಳ್ಳದಿದ್ದರೆ ಬೇರೆ ದಾರಿನೇ ಇಲ್ಲ! ಸುಬ್ಬೂ ಒಬ್ಬ ಆಪರೇಟರ್. ಅವನಿಗೆ ಬರೋ ಸಂಬಳದಲ್ಲಿ ಒಂದು ಕಾರು, ಎರಡು ಮಕ್ಕಳು, ಮೂರು ಕೋಣೆ ಫ್ಲಾಟಿನ ಬಾಡಿಗೆ ಕೊಟ್ಟರೆ ಐ.ಆರ್.ಎ, ಇನ್ಸೂರೆನ್ಸ್‍ಗಳು ಆಪತ್ಕಾಲಕ್ಕೆ ಹಣ ಕಿತ್ತುಬಿಡುವುವು. ಇನ್ನು ಈ ಉಡುಗೊರೆರಾಶಿ, ಪ್ಲೇನಿನ ಚಾರ್ಜು ಇದಕ್ಕೆಲ್ಲಾ ಎಲ್ಲಿಂದ ಡಾಲರ್ ಹೊಂದಿಸುವುದು? ಅದಕ್ಕೇ ಭಾರತಿ ತಾನಾಗೇ ಕೆಲ್ಸಕ್ಕೆ ಸೇರುತ್ತೇನೆ ಎಂದಾಗ ಸುಬ್ಬು ಸುಮ್ಮನಾಗಿದ್ದ.</p>
<p>ಊರಿಗೆ ಹೊರಡೊ ದಿನವಂತೂ ಒಂದು ಬಾರಿ ಬಂದೇ ಬಿಟ್ಟಿತು! ಅವಳ ಸಂಭ್ರಮ ನೋಡುವಂತಹದ್ದು! ವೀಣಾನೂ 'ಅಮ್ಮ ಈ ದಿನ ಕೆಲಸಕ್ಕೆ ಹೋಗೊಲ್ಲ ಆದರೆ ನಾವೆಲ್ಲ ಪ್ಲೇನಿನಲ್ಲಿ ಎಲ್ಲೋ ದೂರ ಹೋಗ್ತಿದೀವಿ' ಅಂತ ತಿಳಿದು, ಅವಳು ಭಾರತಿಯನ್ನು ಹಿಗ್ಗಿನಿಂದ ಕಟ್ಟಿಕೊಂಡಳು-</p>
<p>"ಅಮ್ಮ ನೀನು ಇನ್ಮೇಲೆ ಕೆಲ್ಸಕ್ಕೆ ಹೋಗೋದೇ ಇಲ್ವಾ!... "</p>
<p>"ಇಲ್ಲ ಮರಿ, ಇನ್ನೆಂದೂ ಹೋಗೋದೇ ಇಲ್ಲ! ನಿಂಜೊತೆನೇ ಮನ್ಲೇ ಇದ್ಬಿಡ್ತೀನಿ" ಎಂದಿದ್ದಳು.</p>
<p><em>ಅಮೆರಿಕನ್ನಡದ ಕತೆಗಳು/೧೪೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೪೩</em><br />ಹೊರಡೋ ಮುಂಚೆ ಮನೆಯನ್ನೆಲ್ಲಾ ಒಪ್ಪ ಮಾಡಿದಳು, ಹೊರೆಯಾಗದ ನೆರೆಯವರಿಗೆ ಫೋನ್ ಮಾಡಿ ತಮ್ಮ ಮನೆ, ಪೋಸ್ಟ್ ಮೇಲೆ ಒಂದು ಕಣ್ಣು ಇಡಿ ಎಂದಳು. ಇಂತಾ ದಿನದಲ್ಲೂ ಆತಂಕ ಪಡದೇ ಗೊರಕೆ ಹೊಡೆಯುತ್ತಿದ್ದ ಗಂಡನಿಗಾಗಿ ಬಿಸಿ ಬಿಸಿ ಕಾಫಿ ಮಾಡಿ ಕುಡಿಸಿದಳು. ಗಾಡಿಗೆ ತಾನೇ ಸಾಮಾನು ತುಂಬಿಸಿ ಅವನ್ನು ರಿವರ್ಸ್ ಮಾಡಿಟ್ಟು ಸುಬ್ಬೂಗೆ ಸ್ವಲ್ಪ ಅನುಕೂಲ ಮಾಡಿ ಕೊಡೋಣ ಎಂದು ಗಾಡೀನ ಬಿಡೋ ಬದ್ಲು ಐಸಿನ ಮೇಲೆ ಗಿರುಗಟ್ಳೆ ಸುತ್ತಿಸಿ ಕರ್ಬಿಗೆ ಬಡಿದು ಸುಬ್ಬೂನ ಎಬ್ಬಿಸಲು ಓಡೋಡಿ ಬಂದಳು! ... ಹೀಗೇ ಬರೆಯುತ್ತಾ ಹೋದರೆ ಅವಳ ಆತುರಾತಂಕಕ್ಕೆ ಹತ್ತು ಪೇಜು ಇಡಬೇಕು!... ಬಿಡಿ ಸಾಕು.</p>
<p>ನಾನು ಅವಳನ್ನು ಗಾಜಿನ ಗೋಡೆ ಇಟ್ಟುಕೊಂಡೇ ಹಿಂಬಾಲಿಸುತ್ತಿದ್ದೀನಲ್ಲ! ಅವಳ ಜೊತೆ ಪ್ಲೇನಿನಲ್ಲಿ ಊರಿಗೂ ಹೋದೆ.. ಇಲ್ಲಿನ ಜೀಸು, ಹಾಟ್‍ಡಾಗ್, ಪಿಟ್ಸಾ, ಹಾಲು, ಓಜೆ, ಎಜೆ ಕುಡಿದು ಮಕ್ಕಳು ಗುಂಡು ಗುಂಡಗೆ ಅರಳಿದ ಗುಲಾಬಿಯಂತೆ ಹೊರವಾಗಿ ಬೆಳೆದುಕೊಂಡಿದ್ದವು. ಅವುಗಳ ಸೌಂದರ್ಯ ಕಂಡು ಭಾರತಿ ಪ್ಲೇನಿನಲ್ಲಿ ಹಿಗ್ಗುತ್ತಿದ್ದಳು. ಕೆಲಸಕ್ಕೆ ಸೇರಿದಮೇಲೆ ಮಕ್ಕಳ ಜೊತೆ ಕಾಲ ಕಳೆಯಲು ಆಗಿಯೇ ಇರಲಿಲ್ಲ. ಅವುಗಳಿಗೆ ಹಾಲು ನೀರು ಕುಡಿಸಲೂ ಪುರುಸೊತ್ತಿರಲಿಲ್ಲ! ಈಗ ಪ್ಲೇನಿನಲ್ಲಿ ಭಾರತಿ ಆ ಆರು ತಿಂಗಳ ಕೊರತೆಯನ್ನೂ ಒಂದೇ ದಿನದಲ್ಲಿ ತೀರಿಸಿಕೊಳ್ಳುವಂತೆ ಮಕ್ಕಳ ಜೊತೆ, ಸುಬ್ಬೂ ಜೊತೆ ಆಟವಾಡಿ, ನಕ್ಕು, ರಮಿಸಿಕೊಂಡಳು.</p>
<p>ತುಂಬಿದ ಪೆಟ್ಟಿಗೆಗಳು, ಕೈತುಂಬಿದ ಮಗು, ಕಾಲೂರಿಡದ ಮುದ್ದು, ಪಕ್ಕದಲ್ಲಿನ ಧೀರನೊಡನೆ ತನ್ನವರನ್ನೆಲ್ಲಾ ಏರ್ಪೋರ್ಟಿನಲ್ಲಿ ಕಂಡಾಗ ಅವಳ ಎದೆಯಲ್ಲಿ ತುಂಬಿಕೊಂಡ ಜಂಭ ಅಳೆಯಲು ಅಳತೆಗೋಲೇ ಇರಲಿಲ್ಲ.</p>
<p>ಪಟಾಕಿ ಸಿಡಿದಂತೆ ಉಡುಗೊರೆಗಳು ಪೆಟ್ಟಿಗೆಯಿಂದ ಸಿಡಿದು ಎಲ್ಲರ ಬಳಿ ಹಾರಿಹೋಯಿತು . ಒಂದು ವಾರ ನಿತ್ಯೋತ್ಸವ. ನಿತ್ಯ ಕಲ್ಯಾಣ. ಹತ್ತನೇ ದಿನಕ್ಕೆ ಶುರುವಾಯಿತು ಒಂದೊಂದಾಗಿ. ನಾಗೋಲಿ ಮಾರನೇ ದಿನದ ಖಳೆ... ಅದರೊಂದಿಗೆ ಪ್ರಾರಂಭ ವೇಣೂನ ಭೇದಿ, ವೀಣಾಳ ಜ್ವರ. ಆದರೆ ಅವುಗಳ ಮುಂದೆ' ಸುಮ್ಮನೆ ಕೂತುಕೊಳ್ಳುವುದಕ್ಕಾಗುತ್ತದೆಯೇ? ಸುಬ್ಬೂ ರಜ ಇನ್ನು ಮೂರು ವಾರಗಳಿರೋದು. ಅಷ್ಟರಲ್ಲಿ ಅತ್ತೆಮನೆ, ಅಕ್ಕನ ಮನೆ, ತೌರುಮನೆ, ದೂರುಮನೆ, ಸ್ನೇಹಿತರು, ಸ್ನೇಹ ತೋರುವವರು ಎಲ್ಲರ ಮನೆಗೆ ಹೋಗಬೇಕು, ಮಲ್ಲಿಗೆ ಮುಡಿದು ಸಂಗೀತ ಕಛೇರಿಗೆ ಹೋಗಬೇಕು, ಎಲೆ ಅಡಿಕೆ ಹಾಕಿ ಸಿನಿಮಾ ನೋಡಬೇಕು, ಎಣ್ಣೆ ನೀರು ಹಾಕ್ಕೊಂಡು ಅಮ್ಮನ ಜೊತೆ ಗುಡಿಗೆ ಹೋಗಬೇಕು... ಈ ಮಕ್ಕಳನ್ನು ಬಿಟ್ಟು ಅವಳು ಸುತ್ತೋದು ತಾನೇ ಹೇಗೆ? ಇಲ್ಲಿನ ವಾತಾವರಣಕ್ಕೆ, ಜನಕ್ಕೆ ಅವು ಒಗ್ಗಿಕೊಂಡೂ ಇಲ್ಲ. ಯಾರ<br />ಬಳಿಯೂ ಹೋಗದೇ ಸದಾ ಗಂಟು ಬೀಳುವ ಅವನ್ನು ಪೆಟ್ಟಿಗೆ ತುಂಬ ತಂದಿದ್ದ 'ಡಿಸ್‍ಪೋಸಬಲ್ ಡೈಪರ್' ಮೂಟೆಯನ್ನೂ, ಔಷಧಿಯನ್ನು ಕಟ್ಟಿಕೊಂಡೇ ಅಲೆದಳು. ಅವಳೇ ಹತ್ತು ಪೌಂಡು ಇಳಿದಳು !</p>
<p>ಸಡಗರ ಸವಕಲಾಗತೊಡಗಿತು. 'ಪಾಪ, ಅಲ್ಲಿಂದಾ ಇವನ್ನೆಲ್ಲಾ ಹೊತ್ಕೊಂಡ್ ಬಂದ್ಯಲ್ಲಾ! ಮೊದ್ಲೇ ಗೊತ್ತಿದ್ರೆ ಬೇಡಾಂತ ಬರೀತಿದ್ವಿ.... ಈ ಮಿಕ್ಸಿ ... ಇದಕ್ಕಿಂತಾ ಒಳ್ಳೇ 'ಸುಮಿತ್' ಇಲ್ಲೇ ಇದ್ಯಲ್ಲ! .... ಒಂದು ಡಿಶ್‍ವಾಷರ್ ಆದ್ರೂ ತರ್ಬೇಕಾಗಿತ್ತು .... .... ಈ ಎಲೆಕ್ಟ್ರಾನಿಕ್ ಗ್ಯಾಡ್‍ಜೆಟ್‍ಗಳು ಬೆಂಗ್ಳೂರಲ್ಲಿ ಇಲ್ದಿದ್ದಾ!... ಅದಕ್ಕೆ ಡ್ಯೂಟಿ ಬೇರೆ ದಂಡ ಕೊಟ್ಯಾ.... ಸೀರೆಗಳು ಅಮೇರಿಕಾಲಿ ಏನು ಚಂದ...... ಇಂಡ್ಯಾಲಿ ಈಗ ಎಂಥಾ ಒಳ್ಳೊಳ್ಳೆ ಡಿಸೈನ್ ಸಿಗುತ್ತೆ! ......... 'ವಿಚಿತ್ರಾ' ಪ್ರಿಂಟ್ ನಲ್ಲಿ ಒಂದ್ ಸೀರೆತರಹ ಒಂದಿರೋಲ್ಲ! ಅದ್ರಬದ್ಲು ಇನ್ನೇನಾದ್ರು ತರ್ಬೇಕಿತ್ತು .... ಮುತ್ತಿನ್ಸರ ನೋಡೋಕೇನೋ ಚನ್ನಾಗಿದೆ. ಆದರೆ ನಮ್ಮ ಮಂಗ್ಳೂರು ಮುತ್ತಿನ ಮುಂದೆ ಈ ಮುತ್ತು ಬರೀ ಥಳ ಥಳ ಅಷ್ಟೆ.... ಅದರ ಆಳದ ಹೊಳಪು ಇದಕ್ಕೆಲ್ಲಿದೆ! .... ಹೀಗೆ ....</p>
<p>ಅವರ ಮಾತುಗಳಲ್ಲಿ ಸತ್ಯಾಂಶವೂ ಇತ್ತು.......... ಅವಳೂ ಒಪ್ಪಿಕೊಳ್ಳುವಂತೆ! ರಜ ಇನ್ನೂ ಒಂದು ವಾರವಿದೆ ಎನ್ನುವಾಗ ಸುಬ್ಬೂ ಗಬ್ಬಾದ "ವಾಪಸ್ಸು ಹೊರಡೋಣ ನಡಿ .... " ಎಂದು! ಅವಳಿಗೆ ಇನ್ನೂ ಪೂರ್ತಿ ಊರಿನ ಹಂಬಲ ಕಳೆದೇ ಇರಲಿಲ್ಲ. ಆದರೆ ಮಕ್ಕಳು ಒಣ ಖರ್ಜೂರದಂತೆ ಆಗಿದ್ದನ್ನು ಕಂಡು 'ಸಧ್ಯ ವಾಪಸ್ಸು ಹೋದರೆ ಸಾಕಪ್ಪಾ!' ಎಂದು ಗಂಡನ ಜೊತೆ ಪ್ಲೇನ್ ಏರಿದಳು.</p>
<p>ಅಟ್ಲಾಂಟಿಕ್ ದಾಟೋ ವೇಳೆಗೆ ವೇಣೂಗೆ ಡಿಹೈಡ್ರೇಟ್ ಆಗೋ ರೀತಿ ಕಣ್ಣು ತೇಲಿತು. ಮನೆ ತಲುಪಿದ ಕೂಡಲೇ ಜೆಟ್‍ಲಾಗ್‍ನೂ ತಡೆಕೊಂಡ ಮಗೂನ್ನ ಆಸ್ಪತ್ರೆಗೆ ಸೇರಿಸಿದ್ದಾಯಿತು. ಒಂದು ವಾರದ ಕಾಲ ಅದು ಹಾಗೂ ಹೀಗೋ ಅನ್ನೋ ಹಾಗೆ ಬರೀ ಟ್ಯೂಬ್‍ಗಳ ಆಸರೇಲೇ ಬದುಕಿತ್ತು. ನಂತರವೇ ಧೈರ್ಯ ಪಿಡಿಯಾಟ್ರಿಷಿಯನ್ ಕಡೆಯಿಂದ ಬಂದದ್ದು. ಆಹಾರ ಇನ್ನಾರು ತಿಂಗಳು ಸರಿಯಾಗಿ ನೋಡ್ಕೋ ಬೇಕು - 'ನಾನು ಈ ದೇಶದಲ್ಲಿ ನೋಡದೇ ಇರೋ ಅದ್ಯಾವುದೋ ಬ್ಯಾಕ್ಟೀರಿಯಾ ಇದಕ್ಕಿತ್ತು! ಅದನ್ನು ಕಂಡು ಹಿಡಿಯುವದೇ ಕಷ್ಟವಾಯಿತು. ಇಲ್ದಿದ್ರೆ ಮಗು ಮೂರು ದಿನಕ್ಕೆ ಸರಿಯಾಗ್ತಿತ್ತು!...' ಎಂದರು.</p>
<p>ಅನೇಕ ತಿಂಗಳು ಕಳೆಯುವುದರಲ್ಲಿ ಎಲ್ಲಾ ಸಮಸ್ಥಿತಿಗೆ ಮರಳಿತು. ಮಕ್ಕಳ ಆರೋಗ್ಯ ಪುಷ್ಕಳವಾಗಿ ಸುಧಾರಿಸಿತು. ದಿನವೆಲ್ಲಾ ಮಕ್ಕಳಿಗೆ ತಿನ್ನಿಸೋದರಲ್ಲಿ, ಡೈಪರ್ ಬದಲಾಯಿಸೋದ್ರಲ್ಲಿ, ಅಡಿಗೆ ಮಾಡಿಡೋದರಲ್ಲಿ ಯಾವ ಸಂಭ್ರಮವೂ, ಆತಂಕವೂ ಕಾಣಲಿಲ್ಲ. ಗುರಿಯೂ ಇರಲಿಲ್ಲ, ಆಗಲೇ ಊರಿನಿಂದ ಕಾಗದವೂ<br /><em>ಅಮೆರಿಕನ್ನಡದ ಕತೆಗಳು/೧೪೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೪೫</em><br />ಬಂತು. 'ನೀವು ಏಳು ವರ್ಷದ ಮೇಲೆ ಅಪರೂಪಕ್ಕೆ ಬಂದು, ರಜ ಮುಗಿಯುವ ಮೊದಲೇ ಹೊರಟು ಬಿಟ್ಟಿದ್ದು ಇಲ್ಲಿ ನಮಗೆಲ್ಲಾ ಬಹಳ ಬೇಸರವಾಗಿದೆ. ನಿಮಗಾಗಿ ನಾವು ಎಷ್ಟೋ ಸಂಭ್ರಮದಿಂದ ಇನ್ನೂ ಏನೇನೋ ಪ್ರೋಗ್ರಾಂ ಹಾಕಿಕೊಂಡಿದ್ದೆವು. ಒಂದುವಾರ ಮುಂಚೆಯೇ ಹೊರಟು ಹೋದ್ದರಿಂದ ಎಲ್ಲಾ ನಿರಾಶೆಯಾಗಿ ಹೋಯಿತು. ಮತ್ತೆ ಆದಷ್ಟು ಬೇಗ ಹೇಗಾದರೂ ಬಂದರೆ ನಮಗೆಲ್ಲಾ ಸಮಾಧಾನ. ನೀವು ಕೊಟ್ಟ ಉಡುಗೊರೆಗಳು ಅದೆಷ್ಟು ಚೆನ್ನಾಗಿವೆ ಎಂದರೆ ಅವನ್ನು ಮುಟ್ಟಿದರೂ ಎಲ್ಲಿ ಹಳತಾಗುತ್ತದೆಯೋ ಎಂದು ಶೋಕೇಸಿನಲ್ಲಿ ಇಟ್ಟಿದ್ದೇವೆ. ಬಂದವರಿಗೆಲ್ಲಾ ಅದನ್ನು ತೋರಿಸಿ ನಿಮ್ಮ ಬಗ್ಗೆ ಹೇಳುವುದೊಂದೇ ನಮಗೆ ಉಳಿದಿರೊ ಸಮಾಧಾನ. ಖಂಡಿತಾ ಈ ಸಾರಿಯ ಹಾಗೆ ಮಾಡಬೇಡಿ. ಆಲೋಚಿಸಿ, ಪ್ಲಾನ್ ಮಾಡಿ ಒಂದು ತಿಂಗಳಾದರೂ ಇದ್ದು ಹೋಗೋ ಹಾಗೆ ಮಕ್ಕಳ ಎಲ್ಲಾ ಆಹಾರ ಔಷಧ, ತಗೊಂಡು ಬಂದುಬಿಡಿ. ಆವೇಳೆಗೆ ಮಕ್ಕಳು ಇನ್ನೂ ಸ್ವಲ್ಪ ದೊಡ್ಡವರಾಗಿರುತ್ತಾರಲ್ಲಾ...! ನಿಮ್ಮ ಪ್ರೀತಿಯ.</p>
<p>ಕಾಗದ ಓದುತ್ತಿದ್ದ ಹಾಗೆಯೇ ಕಣ್ಣಲ್ಲಿ ನೀರೂ ನೆರೆದುಬಿಟ್ಟಿತು! ನೆರೆ ಉಕ್ಕಿ ಹರಿದ ಹನಿಯಲ್ಲಿ ಸಣ್ಣ ಪ್ರತಿಬಿಂಬ ಅವಳಿಗೆ ಕಂಡಿತು. ಸಂಭ್ರಮದಿಂದ ಬೆಳಗಿನ ಝಾವಕ್ಕೆ ಎದ್ದಿದ್ದಾಳೆ. ನಿದ್ದೆಗಣ್ಣಲ್ಲಿ ಮಕ್ಕಳನ್ನು ಬೇಬಿಸಿಟರ್ ಬಳಿ ಕಾರ್‍ಸೀಟಲ್ಲಿ ತುರುಕಿ ರವಾನಿಸಿದ್ದಾಳೆ. ಶಾಪಿಂಗ್ ಮಾಡಿ ರಾಶಿ ಸಾಮಾನು ಕಾರಲ್ಲಿ ತುಂಬಿ ತುರುಕುತ್ತಿದ್ದಾಳೆ. ಹಿಗ್ಗು ಮುಕ್ಕುತ್ತಿದ್ದಾಳೆ. ಏನು ಥ್ರಿಲ್ ಊರಿಗೆ ಹೋಗೋ ಮುಂದೆ!</p>
<p>ಸಂಜೆ ಸುಬ್ಬು ಮನೆಗೆ ಬಂದಾಗ ಭೂಮಿಯಿಂದ ಇದ್ದಕ್ಕಿದ್ದಂತೆಯೇ ಒಡೆದ ಮೊಳಕೆಯಾಗಿದ್ದಳು...... " ಊರಿಂದ ಕಾಗ್ದ ಬಂದಿದೆ. ಬಾಳ ಬೇಜಾರು ಮಾಡ್ಕೊಂಡಿದ್ದಾರೆ..... ಮುಂದಿನ ವಿಂಟರ್‍ಗೆ ಪ್ರೋಗ್ರಾಮ್ ಹಾಕಿದರೆ ಹೇಗೆ....?</p>
<p>ಸುಬ್ಬು ಸ್ಥಬ್ದ!</p>
<p>ನಗು ತಡಿಯೋಕಾಗ್ದೆ ನಾನು ಓಡಿ ಬಂದುಬಿಟ್ಟೆ!</p>
<p><strong><em>-ನೀಳಾದೇವಿ</em></strong>(ಬೆಂಗಳೂರು, ಭಾರತ)</p>
<p></p>
<p>
<strong>ಕಂದುಬಣ್ಣ ಕಪ್ಪುಕೂದಲು</strong>
</p>
<p>ಅಂದು ಸಂಜಯ್ ಸ್ಕೂಲಿಗೆ ಹೋದೊಡನೆ ಅವನ ಸ್ನೇಹಿತರೆಲ್ಲ ಅವನನ್ನು ಮುತ್ತಿಹಾಕಿಕೊಂಡು ಒಬ್ಬೊಬ್ಬರೂ ಒಂದೊಂದು ಪ್ರಶ್ನೆ ಕೇಳತೊಡಗಿದರು.</p>
<p>"ನೀನು ಅಮೆರಿಕಾಗೆ ಹೋಗ್ತೀಯಾ?"</p>
<p>"ಪ್ಲೇನಿನಲ್ಲಿ ಹೋಗ್ತೀಯಾ? ಭಯ ಆಗಲ್ಲವಾ ನಿನಗೆ"</p>
<p>"ಭಯ ಯಾಕೋ, ಜುಂ ಅಂತ ಪ್ಲೇನಿನಲ್ಲಿ ಹೋಗೋಕೆ?"</p>
<p>"ನಮ್ಮಪ್ಪನೂ ಅಮೆರಿಕದಲ್ಲಿ ಇದ್ದಿದ್ದರೆ ಚೆನ್ನಾಗಿತ್ತು. ನಾನೂ ಅಲ್ಲಿಗೆ ಹೋಗಬಹುದಿತ್ತು. ನೀನೇ ಟuಛಿಞಥಿ ಕಣೋ , ಸಂಜಯ್ !"</p>
<p>ಸಂಜಯ್‍ಗೆ ಅವನು ಅದೃಷ್ಟವಂತನೋ ಅಲ್ಲವೋ ಗೊತ್ತಿರಲಿಲ್ಲ. ಆದರೆ ಈಗ ತನ್ನ ಸಹಪಾಠಿಗಳ ನಡುವೆ ಮಾತ್ರ ತಾನು ಸ್ಪೆಷಲ್ ಎನಿಸಿತ್ತು. ಅವರೆಲ್ಲರ ಮಧ್ಯೆ ತಾನು ಹೀರೋ ಎನ್ನುವ ಭಾವನೆ. ಇಲ್ಲದಿದ್ದರೆ, ಆ ಊರಿನ ಆರು ವರ್ಷದ ಹುಡುಗರಲ್ಲಿ ಎಷ್ಟು ಜನ ಮಕ್ಕಳು ಪ್ಲೇನಿನಲ್ಲಿ ಹೋಗಿದ್ದಾರೆ? ಹೋಗುವುದು ಇರಲಿ, ಎಷ್ಟೋ ಮಕ್ಕಳು ವಿಮಾನವನ್ನು ಹತ್ತಿರದಿಂದ ನೋಡಿರುವುದೂ ಸಾಧ್ಯವಿಲ್ಲ. ಸಂಜಯ್ ವಿಮಾನವನ್ನು ನೋಡಿದ್ದೂ ಕೂಡ ಅವರ ಅಪ್ಪ ಅಮೇರಿಕಾಗೆ ಹೋದಾಗ ಮಾತ್ರ.</p>
<p>ಅವನ ತಂದೆ ಜಗನ್ನಾಥ್ ಪೋರ್ಟ್‍ಲೆಂಡ್, ಅರೆಗನ್‍ಗೆ ಹೊರಟು ಎರಡು ವರ್ಷವಾಗಿತ್ತು. ಹೋಗಿ, ಅಲ್ಲಿ ಎಲ್ಲಾ ಒಂದು ಹದಕ್ಕೆ ಬಂದು, ತಮಗೆ ಒಂದು ಒಳ್ಳೆಯ ಕೆಲಸ ಸಿಕ್ಕಮೇಲೆ ಈಗ ಹೆಂಡತಿ ಮತ್ತು ಸಂಜಯ್‍ನನ್ನು ಕರೆಸಿಕೊಳ್ಳುತ್ತಿದ್ದರು. ಸಂಜಯ್‍ಗೇನೋ ಹೋಗಲು ಬಹಳ ಉತ್ಸಾಹವಿದ್ದರೂ, ತಾಯಿ ಸೀತಾ ಮಾತ್ರ ಒಮ್ಮೊಮ್ಮೆ ಬೇಜಾರುಪಟ್ಟುಕೊಳ್ಳುತ್ತಿದ್ದರು. ಅವರು ಅಜ್ಜಿಯ ಹತ್ತಿರ ಮಾತಾಡುವಾಗ ಅತ್ತಿದ್ದೂ ಉಂಟು. ಅದು ಏಕೆಂದು ಸಂಜಯ್‍ಗೆ ಸರಿಯಾಗಿ ಗೊತ್ತಿರಲಿಲ್ಲ. "ಇಲ್ಲೇ ಎಲ್ಲ ಚೆನ್ನಾಗಿತ್ತು. ಒಳ್ಳೆಯ ಕೆಲಸ, ಮನೆ, ಆಳುಕಾಳು, ಆಸ್ತಿ-ಪಾಸ್ತಿ. ಇರೋನೊಬ್ಬ ಮಗ, ಈಗ ಯಾಕೆ ಆ ದೂರದೇಶಕ್ಕೆ ಹೋಗಬೇಕು? ನಮಗೂ ವಯಸ್ಸಾಗಿರೋ ಕಾಲದಲ್ಲಿ ಮಗ, ಸೊಸೆ, ಮೊಮ್ಮಗ ಎಲ್ಲಾ ಹತ್ತಿರದಲ್ಲೇ ಇದ್ರೆ ಚೆನ್ನಾಗಿರೋಲ್ವೇ?" ಅಜ್ಜಿ ಹೇಳುತ್ತಿದ್ದರು. ಆಮೇಲೆ ಸಂಜಯ್‍ನನ್ನು ತಬ್ಬಿಕೊಂಡು "ನಿನಗೆ ನಮ್ಮನ್ನೆಲ್ಲಾ ಬಿಟ್ಟಿರೋದಕ್ಕೆ ಬೇಜಾರಾಗೋಲ್ಲವೇ ಮರಿ?" ಎಂದು ಕೇಳಿದ್ದರು. ಅದೆಲ್ಲಾ ಈಗಲೇ ಹೇಗೆ ತಿಳಿಯುತ್ತೆ? ಬಿಟ್ಟು ಹೋದಮೇಲೆ ತಾನೆ ಗೊತ್ತಾಗೋದು! ಅದೂ ಅಲ್ಲದೇ ಈಗ ಸಂಜಯ್ ಮನಸ್ಸಿನ ತುಂಬಾ ಪ್ಲೇನಿನಲ್ಲಿ ಹೋಗೋದು, ಹೋದಮೇಲೆ ತುಂಬಾ ಆಟದ ಸಾಮಾನು ತೆಗೆದಿಟ್ಟಿದ್ದಾರಂತಲ್ಲಾ ಅವನ ಅಪ್ಪ, ಅದನ್ನು ನೋಡಿ, ಆಟ ಆಡೋದು- ಇದರ ಯೋಚನೆಗಳು ಮಾತ್ರ ತುಂಬಿತ್ತು. ಹಿಂದೆ ಬಿಟ್ಟು ಹೋಗುವುದರ ಮೇಲಿರಲಿಲ್ಲ ಅವನ ಮನಸ್ಸು, ಮುಂದೆ ಏನೋ ಕಾದಿದೆ ಎನ್ನುವುದರ ಮೇಲಿತ್ತು.</p>
<p>ಬೆಂಗಳೂರಿನ ವಿಮಾನ ನಿಲ್ದಾಣದಲ್ಲಿ ಅಮ್ಮ ಹೇಳಿದವರಿಗೆಲ್ಲ bಥಿe-bಥಿe ಹೇಳಿ, ಅಜ್ಜಿ "ನನಗೆ ಕಾಗದ ಬರಿ" ಎಂದು ಕೇಳಿದಾಗ ಹೂಂ ಎಂದು ತಲೆ ಅಲ್ಲಾಡಿಸಿ, ಅಮ್ಮನ ಕೈಹಿಡಿದು ಪ್ಲೇನ್ ಹತ್ತಿದ. Iಟಿಜiಚಿಟಿ ಂiಡಿಟiಟಿes ಆ ವಿಮಾನ ಬಣ್ಣ ಬಣ್ಣವಾಗಿ ಬಲು ಚೆನ್ನಾಗಿ ಕಂಡಿತ್ತು. ಆ ದೊಡ್ಡ ವಿಮಾನ ಹಕ್ಕಿಯಂತೆ ಮೇಲೆ<br /><em>ಅಮೆರಿಕನ್ನಡದ ಕತೆಗಳು/೧೪೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೪೭</em><br />ಹಾರಿದಾಗ ಮೆಲ್ಲಮೆಲ್ಲನೆ ವಿಮಾನ ನಿಲ್ದಾಣ, ಅಲ್ಲಿಯ ಜನ, ಕಾರುಗಳು, ಬೆಂಗಳೂರು, ಸುತ್ತಮುತ್ತಲಿನ ಹೊಲಗದ್ದೆಗಳು, ಗಿಡಮರಗಳು ಎಲ್ಲ ಸಣ್ಣದಾಗತೊಡಗಿತು. ಆಮೇಲೆ ಕಣ್ಣಿಗೆ ಕಾಣದಷ್ಟು ಸಣ್ಣದಾಗಿ ಕರಗಿಹೋಗಿತ್ತು. ವಿಮಾನದೊಳಗಿನ ಸೀಟುಗಳು, ಸೀಟ್‍ಬೆಲ್ಟ್, ಮುಂದಿನ ಸೀಟಿನ ಬೆನ್ನಿಗಂಟಿದ್ದ ಟ್ರೇ, ಅಲ್ಲಿ ಕೊಡುವ ಹಣ್ಣಿನ ರಸ, ಊಟ, ತಿಂಡಿ, 'ಸೀಟ್ ಬೆಲ್ಟ್ ಹಾಕಿಕೊಳ್ಳಿ', 'ಸಿಗರೇಟ್ ಸೇದಬೇಡಿ' ಇತ್ಯಾದಿ, ಗಗನ ಸಖಿಯರು ಎಲ್ಲವೂ ಹೊಸದಾಗಿ ಕಂಡಿತ್ತು. ಎಲ್ಲವನ್ನೂ ಬೆರಗುಬೆರಗಾಗಿ ನೋಡುತ್ತಿದ್ದ ಸಂಜಯ್‍ಗೆ ಬೊಂಬಾಯಿ ತಲುಪಿ ವಿಮಾನದಿಂದ ಇಳಿಯುವ ಹೊತ್ತಾಗಿದ್ದು ಗಮನಕ್ಕೇ ಬಂದಿರಲಿಲ್ಲ.</p>
<p>ಅಂದು ರಾತ್ರಿ ಬೊಂಬಾಯಿಯಲ್ಲಿ ಹತ್ತಿದ ಂiಡಿ Iಟಿಜiಚಿ ೭೪೭, ಮುಂಚೆ ಅವನು ಬಂದ ವಿಮಾನಕ್ಕಿಂತ ದೊಡ್ಡದಾಗಿದ್ದರೂ ಅವನಿಗೆ ವಿಮಾನ ಮತ್ತು ಅದರಲ್ಲಿ ಹಾರುವುದು ಈಗ ಅಷ್ಟೇನು ಹೊಸದಾಗಿರಲಿಲ್ಲ ವಾದ್ದರಿಂದಲೋ ಅಥವಾ ಒಂದಿನದ ಪ್ರಯಾಣದಿಂದ ಆಯಾಸದಿಂದಲೋ, ಅವನು ಈಗ ಅಷ್ಟೇನು ಆಸಕ್ತಿ ತೋರಿಸಲಿಲ್ಲ. ಪ್ರಯಾಣದ ಹೆಚ್ಚಿನ ಭಾಗವನ್ನು ನಿದ್ದೆ ಮಾಡುತ್ತಾ ಕಳೆದ. ಓeತಿ ಙoಡಿಞ ತಲುಪಿದ ವೇಳೆಗೆ ಅವನಿಗೆ ತುಂಬಾ ಸುಸ್ತಾಗಿತ್ತು.</p>
<p>ಓeತಿ ಙoಡಿಞ ನಿಂದ ಪೋರ್ಟ್‍ಲೆಂಡ್ ವರೆಗಿನ ಪ್ರಯಾಣವಂತೂ ತುಂಬ ಬೇಜಾರು ತರಿಸಿತ್ತು, ಸಂಜಯ್‍ಗೆ. ಮತ್ತೆ ಅದೇ ಸೀಟ್ ಬೆಲ್ಟ್, ಅದೇ sigಟಿಗಳು, ಅದೇ ಹಾರಾಟ. ಆದರೆ ಒಂದೇ ವ್ಯತ್ಯಾಸ. ಈ ವಿಮಾನದಲ್ಲಿ ಪ್ರಯಾಣ ಮಾಡುವವರು, ಗಗನಸಖಿಯರು, ವಿಮಾನ ಚಾಲಕರು ಎಲ್ಲರೂ ಅಮೆರಿಕನ್ನರು. ಅವರು ಆಡುತ್ತಿದ್ದ ಭಾಷೆ ಇಂಗ್ಲೀಷೇ ಅದರೂ ಅದು ಸಂಜಯ್‍ಗೆ ಅರ್ಥ ಆಗಲು ಸ್ವಲ್ಪ ಕಷ್ಟ ಆಯಿತು. ಅಂತೂ ಪೋರ್ಟ್‍ಲೆಂಡ್ ತಲುಪಿ ಅಪ್ಪನನ್ನು ನೋಡಿದ ಕೂಡಲೇ ಅವನ ನಿದ್ದೆ, ಸುಸ್ತು, ಬೇಜಾರು, ಆಯಾಸ ಎಲ್ಲಾ ಹಾರಿಹೋಯಿತು. ಓಡಿಹೋಗಿ ತಬ್ಬಿಕೊಂಡು "ಮನೆಗೆ ಹೋಗೋಣ ಬೇಗ. ನಾನು ಖಿoಥಿs ನೋಡಬೇಕು. ಬೇಗ ಹೋಗೋಣ .... ಬೇಗ ಹೋಗೋಣ " ಎಂದು ಕೂಗಾಡಿದ ಸಂಜಯ್!</p>
<p>ಅಪ್ಪನ ಮುಖದಲ್ಲೂ ಸಂತೋಷ ಕುಣಿಯುತ್ತಿತ್ತು. ಅವರ ಪೆಟ್ಟಿಗೆ, ಚೀಲ ಇತ್ಯಾದಿಗಳನ್ನು ಕಾರಿನಲ್ಲಿಟ್ಟು ಮನೆಯ ಕಡೆಗೆ ಹೊರಟರು. ಸಂಜಯ್ ಅಷ್ಟು ದೊಡ್ಡ ಕಾರನ್ನು ನೋಡೇ ಇರಲಿಲ್ಲ. ಮುಂಚೆ ಬೆಂಗಳೂರಿನಲ್ಲಿದ್ದ ಈiಚಿಣ ಕಾರು ಇದರಲ್ಲಿ ಅರ್ಧ ಇತ್ತೇನೋ! ಸಂಜಯ್ ಕಿಟಕಿಯಿಂದಾಚೆ ಎಲ್ಲವನ್ನೂ ಕುತೂಹಲದಿಂದ ನೋಡುತ್ತಿದ್ದ. ಎಷ್ಟೋಂದು ಕಾರುಗಳು! ಅಪ್ಪನ ಕಾರು ದೊಡ್ಡ ರಸ್ತೆಯನ್ನು ಇಳಿದು, ಸಣ್ಣ ರಸ್ತೆಗಳಲ್ಲಿ ಸಾಗಿ ಒಂದು ಎತ್ತರದ ಕಟ್ಟಡದ ಬಳಿ ನಿಂತುಕೊಂಡಿತು. ಕಾರಿಳಿದು ಓಡಿದ ಸಂಜಯ್. "ತಾಳು, ಸಂಜಯ್. ನಾನಿರುವುದು ಎಂಟನೇ ಫ್ಲೋರ್.<br />ಎಲಿವೇಟರ್ ನಲ್ಲಿ ಹೋಗೋಣ, ತಾಳು" ಅಪ್ಪ ಹೇಳಿದರು. ತಮ್ಮ ಮನೆಗೆ ಹೋಗಲು ಎಲಿವೇಟರ್!! ಸಂಜಯ್‍ಗೆ ತುಂಬಾ ಸಂತೋಷವಾಗಿತ್ತು. ಎಲಿವೇಟರ್ ಹಳೆಯದಾಗಿದ್ದು, ತುಂಬಾ ನಿಧಾನವಾಗಿ ಹೋಗುತ್ತಿತ್ತು. ಆದರೆ ಸಂತೋಷದಿಂದ ಕುಣಿಯುತ್ತಿದ್ದ ಸಂಜಯ್‍ಗೆ ಅದು ಗಮನಕ್ಕೆ ಬರಲಿಲ್ಲ! ಅಪ್ಪ ಸಂಜಯ್‍ನ ಕೈ ಹಿಡಿದು ಅವನ ರೂಮಿಗೆ ಕರೆದೊಯ್ದರು. ಅವನಿಗೆಂದೇ ಪುಟಾಣಿ ಹಾಸಿಗೆ, ಚಿಕ್ಕ ಬೀರು, sheಟಜಿ ತುಂಬಾ ಆಟದ ಸಾಮಾನುಗಳು! ಅಪ್ಪ ಅಲ್ಲೇ ಕಾರ್ಪೆಟ್ ಮೇಲೆ ಅವನ ಣಡಿಚಿiಟಿ seಣ ಜೋಡಿಸಿ ಸಿದ್ಧವಾಗಿಟ್ಟಿದ್ದರು. ಸಂಜಯ್ ಬಟನ್ ಒತ್ತಿದ ಕೂಡಲೇ "ಚೂ... ಚೂ... ಎಂದು ಓಡಲಾರಂಭಿಸಿತು ಅದು. ಸಂಜಯ್ ಚಪ್ಪಾಳೆ ತಟ್ಟಿ ಅದರ ಸುತ್ತ ತಾನೂ ಓಡಿದ. ಅಪ್ಪ, ಅಮ್ಮ ಸಂತೋಷದಿಂದ ನಕ್ಕರು. ಸಂಜಯ್ ಇಷ್ಟೊಂದು ಆಟದ ಸಾಮಾನುಗಳನ್ನು ಎಂದೂ ನೋಡೇ ಇರಲಿಲ್ಲ. ವಿಧವಿಧದ ಕಾರುಗಳು, ಟ್ರಕ್ಕುಗಳು, ಪ್ಲೇನುಗಳು. ಬಣ್ಣಬಣ್ಣದ bಟoಛಿಞs, ಐego seಣ ಎಲ್ಲಾ ಒಂದು ಕಡೆ ಇತ್ತು..</p>
<p>ಪುಟ್ಟ ಪುಟ್ಟ ಪುಸ್ತಕಗಳನ್ನು ಅವನ ಟೇಬಲ್ ಮೇಲೆ ಇಟ್ಟಿದ್ದರು. ಸಂಜಯ್ ಒಂದು ಪುಸ್ತಕವನ್ನು ತೆಗೆದುಕೊಂಡು "ಖಿhe ಐioಟಿ ಚಿಟಿಜ ಣhe ಒouse" ಎಂದು ಓದಿದ. ಅಪ್ಪನಿಗೆ ಆಶ್ಚರ್ಯ, ಎಷ್ಟು ಚೆನ್ನಾಗಿ ಇಂಗ್ಲೀಷ್ ಓದ್ತಾನೆ ಅಂತ!</p>
<p>"ಸಂಜಯ್ ಅವನ ಕ್ಲಾಸಿನಲ್ಲೇ ೧sಣ. ಇಂಗ್ಲೀಷ್ ಓದೋಕೆ, ಬರೆಯೋಕೆ, ಮಾತಾಡೋಕೆ ಎಲ್ಲ ಚೆನ್ನಾಗಿ ಬರುತ್ತೆ" ಅಂತ ಅಮ್ಮ ಹೇಳಿದರು. "ಹೌದಾ ಸಂಜಯ್? ಎಷ್ಟು ಜಾಣ ನೀನು! ಇಲ್ಲೂ ಸ್ಕೂಲಿಗೆ ಹೋಗ್ತೀಯಾ? ನಿನ್ನ ಇಲ್ಲೇ ಹತ್ತಿರದಲ್ಲಿರುವ ಸ್ಕೂಲಿಗೆ ಸೇರ್ಸಿದೀನಿ. ಸೋಮವಾರದಿಂದ ಹೋಗುವಿಯಂತೆ" ಎಂದರು ಅಪ್ಪ.</p>
<p>ಆ ಎರಡು ದಿನಗಳನ್ನು ಸಂಜಯ್ ತನ್ನ ಆಟದ ಸಾಮಾನುಗಳ ಜೊತೆ ಆಡುತ್ತಾ ಕಳೆದ. ಖಿ.ಗಿ.ಯಲ್ಲಿ ಬರುತ್ತಿದ್ದ Sesಚಿme Sಣಡಿeeಣ, ಖomಠಿeಡಿ ಖoom, ಇತ್ಯಾದಿ ಎಲ್ಲ ಚೆನ್ನಾಗೇ ಕಂಡರೂ, ಸರಿಯಾಗಿ ಅರ್ಥವಾಗದಿದ್ದ ಕಾರಣ ಅವನಿಗೆ ಅಷ್ಟಾಗಿ ಹಿಡಿಸಲಿಲ್ಲ. ಆಟದ ಸಾಮಾನುಗಳೇ ಪ್ರಾಣವಾಗಿದ್ದವು. "ಅಜ್ಜಿಗೆ ಕಾಗದ ಬರೆಯುತ್ತಿದ್ದೀನಿ. ನೀನು ಬರೆಯುತ್ತೀಯಾ?" ಎಂದು ಅಮ್ಮ ಕೇಳಿದಾಗ "ಇಲ್ಲಪ್ಪಾ.. ನಾನು ಆಟ ಆಡಿಕೊಳ್ಳಬೇಕು..." ಎಂದು ನಿರ್ಲಕ್ಷ್ಯವಾಗಿ ಹೇಳಿ ತನ್ನ ರೂಮಿಗೆ ಓಡಿದ್ದ.</p>
<p>ಸೋಮವಾರ ಓಡುತ್ತ ಬಂದಿತು. ಬೆಳಗಾಗೆದ್ದು ಅಮ್ಮ, ಅಪ್ಪ, ಸಂಜಯ್ ಸಿದ್ಧವಾಗಿ ಸ್ಕೂಲಿಗೆ ಹೋದರು. ಅಪ್ಪ, ಅಮ್ಮ ಟೀಚರ್ ಹತ್ತಿರ ಮಾತಾಡುತ್ತಿದ್ದಾಗ, ಟೀಚರ್ ಕಷ್ಟಪಟ್ಟು, ನಿಧಾನವಾಗಿ "ಸ್ಯಾನ್...ಜೇ...ಜ್ಯಾಗ್...ಅನ್...ಆಥ್" ಎಂದು ಅವನ ಹೆಸರು ಹೇಳಿದಾಗ ಸಂಜಯ್‍ಗೆ ನಗು ತಡೆಯಲಾಗಲಿಲ್ಲ! ಅಷ್ಟು<br /><em>ಅಮೆರಿಕನ್ನಡದ ಕತೆಗಳು/೧೪೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೪೯</em><br />ದೊಡ್ಡವರಾಗಿದ್ದಾರೆ, ತನ್ನ ಹೆಸರು ಹೇಳುವುದಕ್ಕೇ ಬರುವುದಿಲ್ಲ!!</p>
<p>"ನಾವು ಅವನನ್ನು ಜೇ ಎಂದು ಕರೆಯುತ್ತೇವೆ. ಪರ್ವಾಗಿಲ್ಲವಾ? ಅವನ ರೂಮ್ ನಂಬರ್ ೧೭. ನಾನು ಮತ್ತು ನನ್ನ ಜೊತೆ ನನಗೆ ಸಹಾಯ ಮಾಡಲು ಒಡಿs. ಸ್ಮಿತ್ ಇರ್ತಾರೆ. ೧೧.೩೦ಗೆ ಕ್ಲಾಸ್ ಮುಗಿಯುತ್ತೆ. ಬಂದು ಕರ್ಕೊಂಡು ಹೋಗಿ" ಎಂದು ಅಮ್ಮನಿಗೆ ಹೇಳಿದರು ಟೀಚರ್. "ಅome oಟಿ, ಎಚಿಥಿ. I ಚಿm ಒಡಿs. ಈoಡಿಜ. I ತಿiಟಟ ಣಚಿಞe ಥಿou ಣo ಥಿouಡಿ ಡಿoom." ಎಂದು ಅವನನ್ನು ಕ್ಲಾಸಿಗೆ ಕರೆದುಕೊಂಡು ಹೋದರು ಟೀಚರ್.</p>
<p>ಸಂಜಯ್ ತನ್ನ ಕ್ಲಾಸ್ ರೂಮಿನಲ್ಲಿ ಸುತ್ತ ಕಣ್ಣಾಡಿಸಿದ. ಇಲ್ಲೂ ಎಷ್ಟೋಂದು ಣoಥಿs! ಚಿಕ್ಕ ಚಿಕ್ಕ ಕುರ್ಚಿ-ಮೇಜುಗಳು, ಗೋಡೆಯ ತುಂಬ ಬಣ್ಣ ಬಣ್ಣದ ಚಿತ್ರಗಳು, ಂ,ಃ,ಅ,ಆ, ... ಎಲ್ಲ ಅಂಟಿಸಿತ್ತು. ಬೀರುವಿನ ತುಂಬ ಬಣ್ಣದ ಪುಸ್ತಕಗಳು, ಪೆನ್ಸಿಲ್ಲುಗಳು, ಕ್ರೇಯಾನುಗಳು... ಟೀಚರ್ ಈಗ ಯಾವುದೋ ಹಾಡು ಹೇಳಿಕೊಡುತ್ತಿದ್ದರು. ಸಂಜಯ್‍ಗೆ ಅದು ಹೊಸ ಹಾಡು, ಹಾಡಲು ಗೊತ್ತಿಲ್ಲ. ಏನು ಮಾಡಲು ತೋಚದೆ ಸುತ್ತ ಇದ್ದ ಹುಡುಗರನ್ನು ನೋಡತೊಡಗಿದ.</p>
<p>ಇದ್ದಕ್ಕಿದ್ದಂತೆ ಹಾಡು ಮುಗಿಯಿತು. "ಔ.ಏ... ಯಾರ್ಯಾರು Pಚಿiಟಿಣiಟಿg ಅeಟಿಣeಡಿಗೆ ಹೋಗಬೇಕೋ ಕೈ ಎತ್ತಿ" ಎಂದರು ಟೀಚರ್.</p>
<p>ಕೆಲವು ಮಕ್ಕಳು ಕೈ ಎತ್ತಿದರು. ಹೇಳಿದ್ದು ಸರಿಯಾಗಿ ಅರ್ಥವಾಗದಿದ್ದರೂ ಉಳಿದ ಮಕ್ಕಳಂತೆ ತಾನೂ ಬಲಗೈ ಎತ್ತಿದ ಸಂಜಯ್. ಅವನು ಗುಂಪಿನಲ್ಲಿ ಹಿಂದೆ ಇದ್ದ, ಆದ್ದರಿಂದ ಎಲ್ಲರ ಕೈಗಳೂ ಅವನಿಗೆ ಕಾಣುತ್ತಿತ್ತು. ಎಲ್ಲರದ್ದೂ ಬಿಳಿಯ ಬಣ್ಣದ ಕೈಗಳು... ತನ್ನ ಕೈ ಮಾತ್ರ ಕಂದು ಬಣ್ಣದ್ದು... ಅವನಿಗೇ ಅರಿವಿಲ್ಲದಂತೆ ಅವನ ಕೈ ಕೆಳಗಿಳಿಯಿತು. ಬಲಗೈಯನ್ನು ಎಡಗೈಯೊಳಗೆ ಸೇರಿಸಿ ಕೈಕಟ್ಟಿ ಕುಳಿತ ಸಂಜಯ್- ತನ್ನ ಕಂದು ಬಣ್ಣದ ಕೈಯನ್ನು ಮುಚ್ಚಿಡುವ ರೀತಿಯಲ್ಲಿ.</p>
<p>ಇದಾವುದರ ಅರಿವಿಲ್ಲದೆ ಟೀಚರ್ "ಔ.ಏ.... ನೀವಿಷ್ಟು ಜನ ಪೇಯಿಂಟಿಂಗ್ ಸೆಂಟರ್‍ಗೆ ಹೋಗಿ" ಎಂದು ಆರು ಮಕ್ಕಳನ್ನು ಪಕ್ಕದ ಕೋಣೆಗೆ ಕಳುಹಿಸಿದರು. ಕ್ಲಾಸಿನಲ್ಲಿ ಇನ್ನೂ ನಾಲ್ಕು ಸೆಂಟರ್‍ಗಳು ಇದ್ದು ಸಂಜಯ್‍ಗೆ ಐisಣeಟಿiಟಿg ಅeಟಿಣಡಿe ಸಿಕ್ಕಿತು. ಅವನ ಕಿವಿಗೆ eಚಿಡಿಠಿhoಟಿes ಜೋಡಿಸುತ್ತಾ ಒಡಿs. Smiಣh "ಈ ಇಂಡಿಯನ್ ಹುಡುಗನಿಗೆ ಇಂಗ್ಲೀಷ್ ಬರುತ್ತದೆಯೇ?" ಎಂದು ಟೀಚರ್ ಕೇಳಿದರು.</p>
<p>"ನನಗೆ ಗೊತ್ತಿಲ್ಲ. ಖಿesಣ ಮಾಡಲು ಇವತ್ತು ಸಮಯವಿರಲಿಲ್ಲ. ನಾಳೆ ನೋಡೋಣ." ಎಂದರು ಟೀಚರ್.</p>
<p>ನನಗೆ ಇಂಗ್ಲೀಷ್ ಬರುತ್ತೆ ಎಂದು ಹೇಳಬೇಕೆನಿಸಿದರೂ ಯಾಕೋ ಸಂಜಯ್ ಬಾಯಿಂದ ಮಾತೇ ಹೊರಡಲಿಲ್ಲ. ಅಷ್ಟರಲ್ಲಿ ಅವನ ಕಿವಿಯಲ್ಲಿದ್ದ eಚಿಡಿಠಿhoಟಿeಗೆ<br />ಜೀವ ಬಂದಿತ್ತು. ಯಾವುದೋ ಕಥೆಯನ್ನು ಹೇಳತೊಡಗಿತು ಅದು. ಮತ್ತೆ ಅದೇ ಅರ್ಥವಾಗದ ಇಂಗ್ಲೀಷ್‍ನಲ್ಲಿ! ನನಗೆ ಇಂಗ್ಲೀಷ್ ಬರುತ್ತೆ- ಆದರೆ ಯಾಕೆ ಇವರೆಲ್ಲ ಹೀಗೆ ಅರ್ಥವಾಗದ ರೀತಿಯಲ್ಲಿ ಮಾತಾಡುತ್ತಾರೆ? ಅವನಿಗೆ ಅವನ ಬೆಂಗಳೂರಿನ ಟೀಚರ್ ಒiss. ಶಾರದಾ ಹೇಳಿದ್ದರು "ನಿನ್ನ ಇಂಗ್ಲೀಷ್ ತುಂಬಾ ಚೆನ್ನಾಗಿದೆ. ನಿನಗೆ ಅಮೆರಿಕದಲ್ಲಿ ಒಂದು ಚೂರೂ ಕಷ್ಟ ಆಗುವುದಿಲ್ಲ" ಅಂತ, ಆದರೆ ... ಈಗ...?</p>
<p>ಅಷ್ಟರಲ್ಲಿ ಗಂಟೆ ಬಾರಿಸಿತು. "ಎಲ್ಲರೂ ಗಲಾಟೆ ಮಾಡದೆ ಹೊರಗಡೆ ಹೋಗಿ" ಎಂದರು ಟೀಚರ್. ಎಲ್ಲ ಮಕ್ಕಳೂ ಜಾರುಬಂಡೆ, ಉಯ್ಯಾಲೆ ಇದ್ದ ಜಾಗಕ್ಕೆ ಓಡಿದರು. ಸಂಜಯ್ ಅವರನ್ನು ಹಿಂಬಾಲಿಸಿ ತಾನೂ ಹೋದ. ಅವನ ಜೊತೆ ಆಡಲು ಯಾರೂ ಇರಲಿಲ್ಲ. ಅಲ್ಲಿ ಆಡುತ್ತಿದ್ದ ಮಕ್ಕಳನ್ನೇ ನೋಡುತ್ತ ನಿಂತ. ಸ್ವಲ್ಪ ಹೊತ್ತಾದ ಮೇಲೆ ಒಬ್ಬಳ ಬಳಿಗೆ ಹೋಗಿ, "ನಾನೂ ನಿಮ್ಮ ಜೊತೆ ಆಡಲಾ?" ಎಂದು ಇಂಗ್ಲೀಷ್‍ನಲ್ಲಿ ಕೇಳಿದ. ಹೊಂಬಣ್ಣದ ಕೂದಲಿದ್ದ ಆ ಹುಡುಗಿ ಇವನ ಮಾತು ಅರ್ಥವಾಗದಂತೆ ಹುಬ್ಬು ಗಂಟಿಕ್ಕಿ ಇವನನ್ನೇ ನೋಡಿದಳು. ಅವಳ ನೀಲಿಯ ಕಣ್ಣುಗಳು ಮತ್ತಷ್ಟು ನೀಲಿಯಾದವು. ಅಷ್ಟರಲ್ಲಿ "ಲಿಂಡಾ,... ಬಾ ಇಲ್ಲಿ" ಎಂದು ಇನ್ನೊಬ್ಬ ಕರೆದಿದ್ದನ್ನು ಕೇಳಿ ಅವಳು ಓಡಿ ಹೋದಳು.</p>
<p>ಯಾಕೆ ಹಾಗೆ ನೋಡಿದಳು ಅವಳು? ತಾನು ಹೇಳಿದ್ದು ಅವಳಿಗೆ ಅರ್ಥವಾಗಲಿಲ್ಲವೇ? ಸಂಜಯ್ ಏನು ಮಾಡಲೂ ತೋಚದೇ ಅಲ್ಲೇ ನಿಂತಿದ್ದ. ತನ್ನ ಹಳೆಯ ಸ್ಕೂಲ್ ಜ್ಞಾಪಕಕ್ಕೆ ಬಂತು. ಅಲ್ಲಿ ಎಷ್ಟು ಜನ ಸ್ನೇಹಿತರಿದ್ದರು. ಸ್ಕೂಲ್ ಪುಟ್ಟದಾಗಿದ್ದರೂ ಎಷ್ಟು ಚೆನ್ನಾಗಿತ್ತು. ಶಾರದಾ ಟೀಚರ್‍ಗೆ ತನ್ನ ಕಂಡರೆ ಎಷ್ಟು ಪ್ರೀತಿ ಇತ್ತು. ತಾನು ಯಾವಾಗಲೂ ೧sಣ ಬರ್ತೀನಿ, ಎಷ್ಟು ಒಳ್ಳೆಯ ಹುಡುಗ ಅಂತ ಸದಾ ಹೇಳ್ತಾ ಇದ್ದರು... ಈಗ ರೂಮಿನ ಬಳಿ ನಿಂತಿದ್ದ ಹೊಸ ಟೀಚರ್‍ನ ನೋಡಿದ. ತನ್ನ ಹೆಸರು ಹೇಳೋಕೆ ಬರಲ್ಲ ಇವರಿಗೆ.... ಇವರೆಂಥಾ ಟೀಚರ್.. ಅವರು ಎಲ್ಲೋ ತುಂಬ ದೂರ ಇರುವಂತೆ ಭಾಸವಾಯಿತು ಸಂಜಯ್‍ಗೆ.</p>
<p>ಮತ್ತೆ ಗಂಟೆ ಹೊಡೆಯಿತು. ಮಕ್ಕಳೆಲ್ಲಾ ರೂಮಿನೊಳಗೆ ಹೋಗಿ ಟೀಚರ್ ಸುತ್ತ ಕುಳಿತರು. ಟೀಚರ್ ಕತೆ ಹೇಳ ತೊಡಗಿದರು. ಕಷ್ಟಪಟ್ಟು ಅರ್ಥ ಮಾಡಿಕೊಳ್ಳಲು ಪ್ರಯತ್ನಿಸಿದ ಸಂಜಯ್. ಆದರೂ ಅರ್ಥವಾಗಲಿಲ್ಲ. ಎಲ್ಲರೂ ಕತೆ ಕೇಳ್ತಾ ಇದ್ದರು... ತಾನೊಬ್ಬನೇ ಇಲ್ಲಿ ಒಬ್ಬಂಟಿಗ ಎಂದೆನಿಸತೊಡಗಿತು.... ತಾನು ನೋಡಲು ಉಳಿದವರಂತೆ ಇಲ್ಲ.... ಆಡುವ ಮಾತು ಉಳಿದವರಂತೆ ಇಲ್ಲ.. ಮೈ ಬಣ್ಣ ಉಳಿದವರಂತೆ ಇಲ್ಲ... ತನ್ನ ಕೂದಲು ಉಳಿದವರಂತೆ ಇಲ್ಲ... ತಾನೊಬ್ಬ ಮಾತ್ರ ಬೇರೆ ಇಲ್ಲಿ. ತಾನು ಬೆಂಗಳೂರು ಬಿಟ್ಟು ಬರಬಾರದಾಗಿತ್ತು. ಅಪ್ಪಂಗೆ ಕಾಗದ<br /><em>ಅಮೆರಿಕನ್ನಡದ ಕತೆಗಳು/೧೫೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೫೧</em><br />ಬರೆದು ಹೇಳಬೇಕಾಗಿತ್ತು- ನೀನೇ ಇಲ್ಲಿಗೆ ಬಂದುಬಿಡು. ನಾನು, ನೀನೂ, ಅಮ್ಮ, ಎಲ್ಲ ಒಟ್ಟಿಗೆ ಬೆಂಗಳೂರಲ್ಲೇ ಇರೋಣ- ಅಂತ. ಆದರೆ .... ಬೆಂಗಳೂರು ಮನೆಯಲ್ಲಿ ಎಲಿವೇಟರ್ ಇಲ್ಲ. ಇಷ್ಟೊಂದು ಆಟದ ಸಾಮಾನಿಲ್ಲ, ದೊಡ್ಡ ಕಾರಿಲ್ಲ, ಚಂದದ ಟಿ.ವಿ. ಇಲ್ಲ. ಆದರೇನಂತೆ ಅಲ್ಲಿ ತಾತ, ಅಜ್ಜಿ ಇದ್ದಾರೆ. ಪಕ್ಕದ ಮನೆ ರಾಜು ಇದ್ದಾನೆ. ಅವನೆಷ್ಟು ಒಳ್ಳೆಯವನು. ತಾನು ಹೇಳಿದ ಆಟ ಆಡ್ತಾನೆ ಅವನು. ತಾನು ಹೇಳಿದ್ದೆಲ್ಲಾ ಅರ್ಥ ಆಗುತ್ತೆ ಅವನಿಗೆ. ನಮ್ಮ ಕ್ಲಾಸಿನಲ್ಲಿ ಎಲ್ಲರಿಗೂ ಕರಿ ಕೂದಲು ಇತ್ತು. ಎಲ್ಲ ಒಂದೇ ರೀತಿ ಇದ್ದರು... ಆದರೆ ಇಲ್ಲಿ ಯಾಕೆ ಹೀಗೆ ಬೇರೆ ಬೇರೆ ಬಣ್ಣದ ಕೂದಲು?.... ಯಾಕೆ ಎಲ್ಲರೂ ಇಷ್ಟು ಬೆಳ್ಳಗಿದ್ದಾರೆ?....</p>
<p>ತನ್ನದೇ ಯೋಚನೆಗಳಲ್ಲಿ ಮುಳುಗಿದ್ದ ಸಂಜಯ್‍ಗೆ ಟೀಚರ್ ಕತೆ ಮುಗಿಸಿದ್ದು ಗೊತ್ತೇ ಆಗಿರಲಿಲ್ಲ. ತಬ್ಬಿಬ್ಬಾಗಿ ಆಕಡೆ ಈಕಡೆ ನೋಡಿದ.</p>
<p>ಟೀಚರ್ ಹೇಳುತ್ತಿದ್ದರು "ಔ.ಏ. ಮತ್ತೆ ಸೆಂಟರ್ ಟೈಮ್. ಪೇಯಿಂಟಿಂಗ್ ಸೆಂಟರ್‍ಗೆ ಹೋಗುವವರೆಲ್ಲಾ ಕೈ ಎತ್ತಿ." ಈ ಸಲ ಸಂಜಯ್ ಕೈ ಎತ್ತಲಿಲ್ಲ. ಟೀಚರ್ ಆರು ಮಕ್ಕಳನ್ನು ಆರಿಸಿ ಸಾಲಾಗಿ ನಿಲ್ಲಿಸಿದರು. ಸುಮ್ಮನೆ ನಿಂತಿದ್ದ ಸಂಜಯ್ ಕಡೆ ನೋಡಿ "ಜೆ, ಯಾಕೆ ನೀನು ಸಪ್ಪಗಿದ್ದಿ? ಹುಷಾರಾಗಿದ್ದೀಯಾ?.... ನಾನು ಹೇಳಿದ್ದು ನಿನಗೆ ಅರ್ಥವಾಗುತ್ತೋ ಇಲ್ಲವೋ ನನಗಂತೂ ಗೊತ್ತಿಲ್ಲ". ಎಂದರು. ಆಮೇಲೆ ಏನನಿಸಿತ್ತೋ ಏನೋ, "ಎರಿಕ್, ನೀನು ಖeಚಿಜiಟಿg ಅeಟಿಣeಡಿಗೆ ಹೋಗು. ಜೇನ Pಚಿiಟಿಣiಟಿg ಅeಟಿಣeಡಿಗೆ ಕಳಿಸೋಣ" ಎಂದು ಎರಿಕ್ ಇದ್ದ ಜಾಗದಲ್ಲಿ ಸಂಜಯ್‍ನ ನಿಲ್ಲಿಸಿದರು.</p>
<p>ಸಂಜಯ್ Pಚಿiಟಿಣiಟಿg ಅeಟಿಣeಡಿಗೆ ಹೋಗಿ ಎಲ್ಲ ಮಕ್ಕಳಂತೆ ತಾನೂ Pಚಿiಟಿಣiಟಿg Shiಡಿಣನ್ನು ಹಾಕಿಕೊಂಡ ಎಲ್ಲರೂ ಈಸಲ್‍ನಲ್ಲಿ ಹರಡಿದ್ದ ಕಾಗದದ ಮೇಲೆ ಠಿಚಿiಟಿಣ ಮಾಡತೊಡಗಿದರು. ಸಂಜಯ್ ಒಂದೆರಡು ಸಲ ಕಾಗದದ ಮೇಲೆ ಬ್ರಷ್ ಆಡಿಸಿ ಸುಮ್ಮನೆ ನೋಡುತ್ತಾ ನಿಂತ. ಪಕ್ಕದಲ್ಲೇ ಲಿಂಡಾ ನಿಂತಿದ್ದಳು. ಅವನು ಅವಳಿಗೆ ಏನೂ ಹೇಳಲಿಲ್ಲ. ಹೇಳಿ ಏನು ಪ್ರಯೋಜನ? ಅವನಿಗೆ ಇವಳ ಮಾತು ಅರ್ಥವಾಗಲ್ಲವಲ್ಲಾ... ಅದೇ ರೂಮಿನ ಇನ್ನೊಂದು ಮೂಲೆಯಲ್ಲಿ "ಊouse" ಇತ್ತು. ಮಕ್ಕಳಿಗೆ ಮನೆ ಆಟ ಆಡುವ ಸಾಮಗ್ರಿಗಳಿತ್ತು ಅಲ್ಲಿ. ಆಟದ Sಣove, Siಟಿಞ, ಬೊಂಬೆಗಳು, Phoಟಿe, ಹಾಕಿಕೊಳ್ಳಲು ದೊಡ್ಡವರ ಕೋಟು, ಬೂಟು ಇತ್ಯಾದಿ. ಸಂಜಯ್ ಮೆಲ್ಲನೆ ಅಲ್ಲಿಗೆ ನಡೆದ.</p>
<p>ಕೊಂಚ ಸಮಯದ ನಂತರ ಮಕ್ಕಳೆಲ್ಲ ತಮ್ಮ ರೂಮಿಗೆ ಹೋದರು. ಹಾಡು ಹೇಳಿಕೊಡಲು ತಯಾರಾಗುತ್ತಿದ್ದರು ಟೀಚರ್. ಮಕ್ಕಳ ಗುಂಪಿನಲ್ಲಿ ಸಂಜಯ್ ಇಲ್ಲದಿದ್ದನ್ನು ಗಮನಿಸಿ "ಜೇ ಎಲ್ಲಿ ಲಿಂಡಾ?" ಎಂದು ಕೇಳಿದರು. ಲಿಂಡಾ ಸಂಜಯ್<br />ಜೊತೆ ಠಿಚಿiಟಿಣ ಮಾಡಲು ಹೋದ ಹುಡುಗಿ. "ನನಗೆ ಗೊತ್ತಿಲ್ಲ" ಎಂದಳು ಲಿಂಡಾ.</p>
<p>"ಹೋಗು ಇನ್ನೂ ಅಲ್ಲೇ ಇದಾನಾ ನೋಡು" ಎಂದು ಪಕ್ಕದ ಕೋಣೆಗೆ ಅವಳನ್ನು ಕಳಿಸಿದರು. ಲಿಂಡಾ ತಾವು ಠಿಚಿiಟಿಣ ಮಾಡುತ್ತಿದ್ದ ಜಾಗದಲ್ಲಿ ನೋಡಿದಳು. ಅಲ್ಲಿರಲಿಲ್ಲ ಸಂಜಯ್. ಆದರೆ ಮೂಲೆಯಲ್ಲಿ ಆಟದ sಣove ಹಿಂಭಾಗದಲ್ಲಿ ಅವನು ಹಾಕಿಕೊಂಡಿದ್ದ ಠಿಚಿiಟಿಣ shiಡಿಣನ ತುದಿ ಕಾಣಿಸಿತು. ಅಲ್ಲಿಗೆ ಓಡಿದಳು ಲಿಂಡಾ. ಸಂಜಯ್ ಮಾಡುತ್ತಿದ್ದ ಕೆಲಸ ನೋಡಿ ಕಿಟಾರನೆ ಕಿರುಚಿದಳು ಲಿಂಡಾ. ಸಂಜಯ್ ಅಲ್ಲಿದ್ದ ಬಿಳಿ ಮೈಯಿನ ಬೊಂಬೆಗಳಿಗೆ ಕಂದುಬಣ್ಣವನ್ನು ಹಚ್ಚಿದ್ದ. ಚಿನ್ನದ ಬಣ್ಣದ ಕೂದಲಿಗೆ ಕರಿಯ ಬಣ್ಣವನ್ನು ಮೆತ್ತಿದ. ಎರಡು ಬೊಂಬೆಗಳು ಈಗ ಕಂದು ಮೈ, ಕಪ್ಪು ಕೂದಲಿನವಾಗಿದ್ದವು. ಮೂರನೆಯದರ ಮುಖಕ್ಕೆ ಮಾತ್ರ ಬಣ್ಣ ಹಚ್ಚಿದ್ದು, ಕೈ ಕಾಲುಗಳು ಇನ್ನೂ ಬಿಳಿಯದಾಗಿದ್ದವು. ಅದು ವಿಕಾರವಾಗಿ ಕಾಣುತ್ತಿತ್ತು.</p>
<p>ಲಿಂಡಾ ಕಿರುಚಿದ್ದನ್ನು ಕೇಳಿ ಟೀಚರ್ ಮತ್ತು ಇತರ ಮಕ್ಕಳು ಓಡಿ ಬಂದರು. ಅವರ ಹೆಜ್ಜೆಯ ಸದ್ದನ್ನು ಕೇಳಿದೊಡನೆ ತಾನು ಬಣ್ಣ ಹಚ್ಚುತ್ತಿದ್ದ ಬೊಂಬೆ ಮತ್ತು ಕಂದು ಬಣ್ಣ ತೊಟ್ಟಿಕ್ಕುತ್ತಿದ್ದ ಬ್ರಷ್‍ನ್ನು ತನ್ನ ಬೆನ್ನ ಹಿಂದೆ ಬಚ್ಚಿಡಲು ಪ್ರಯತ್ನಿಸಿದ ಸಂಜಯ್.</p>
<p>"ಜೇ, ಏನು ಮಾಡ್ತಾ ಇದ್ದೀ ನೀನು?" ಟೀಚರ್ ಗಡುಸಾಗಿ ಕೇಳಿದರು.</p>
<p>"ನನ್ನ ಹೆಸರು ಜೇ ಅಲ್ಲ... ನೀನು ನನ್ನ ಹಾಗೆ ಕರೀಬೇಡ" ಎಂದು ಜೋರಾಗಿ ಇಂಗ್ಲೀಷ್‍ನಲ್ಲಿ ಕೂಗಿದ ಸಂಜಯ್. ಆಮೇಲೆ ತಾನಾ ಕೂಗಿದ್ದು ಎಂದು ಆಶ್ಚರ್ಯ ಆಯಿತು!</p>
<p>ಸಂಜಯ್‍ಗಿಂತ ಹೆಚ್ಚಾಗಿ ಟೀಚರ್‍ಗೆ ಆಶ್ಚರ್ಯ ಆಗಿತ್ತು. ಅವರು ತಿಳಿದಂತೆ ಇಂಗ್ಲೀಷ್ ಬಾರದ ಹುಡುಗ ಅಲ್ಲ ಅವನು. ತಾನು ಹೇಳಿದ್ದೆಲ್ಲ ಅವನಿಗೂ ಅರ್ಥ ಆಗತ್ತೆ! ಬರೀ ಹೆದರಿಕೆಯಿಂದ ಮಾತಾಡುತ್ತಿಲ್ಲವೇನೋ... ಇದ್ದಕ್ಕಿದ್ದಂತೆ ಉಕ್ಕಿ ಬರುತ್ತಿದ್ದ ಕೋಪವೆಲ್ಲ ಹೋಗಿ ಅವನ ಪರಿಸ್ಥಿತಿಯ ಅರ್ಥವಾಗತೊಡಗಿತು ಟೀಚರ್‍ಗೆ.</p>
<p>ಟೀಚರ್ ಈಗ ಮೃದುವಾಗಿ "ಔ.ಏ. ನಾನು ನಿನ್ನ ಎoಥಿ ಅಂತ ಕರೆಯಲ್ಲ... ಈಗ ಏನು ಮಾಡ್ತಾ ಇದಿ ನೀನು?" ಎಂದು ಕೇಳಿದರು.</p>
<p>ಸಂಜಯ್ ಮೆಲ್ಲಗೆ ಬೆನ್ನ ಹಿಂದಿದ್ದ ಬೊಂಬೆ ಮತ್ತು ಬ್ರಷ್‍ನ್ನು ಮುಂದೆ ತಂದ. ಟೀಚರ್ ಸಿಟ್ಟು ಮಾಡ್ಕೋತಾರೇನೋ ಅಂತ ಅವರ ಮುಖವನ್ನೇ ನೋಡ್ತಾ ಇದ್ದ. ಟೀಚರ್ ಬೊಂಬೆಯನ್ನು ನೋಡಿ ಮತ್ತೆ ಅವನ ಮುಖ ನೋಡಿದರು.</p>
<p>"ನಾನು ಅವರನ್ನೆಲ್ಲ ನನ್ನ ತರಹ ಮಾಡ್ತಾ ಇದೀನಿ... Iಟಿಜiಚಿಟಿ ಮಾಡ್ತಾ ಇದೀನಿ" ಎಂದ ಸಂಜಯ್ ಬೊಂಬೆಗಳನ್ನು ತೋರಿಸಿ. ಹುಡುಗರೆಲ್ಲ ಗೊಳ್ಳೆಂದು ನಕ್ಕರು. ಟೀಚರ್ ನಗಲಿಲ್ಲ. ಅವರಿಗೆ ಎಲ್ಲ ಅರ್ಥವಾಗಿತ್ತು.</p>
<p><em>ಅಮೆರಿಕನ್ನಡದ ಕತೆಗಳು/೧೫೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೫೩</em><br />"ಓ.... ಸಾನ್‍ಜಾಯ್" ಎಂದು ಹತ್ತಿರ ಬಂದು ನೆಲದ ಮೇಲೆ ಮಂಡಿಯೂರಿ ಅವನನ್ನು ತಬ್ಬಿಕೊಂಡರು.</p>
<p>"ದೂರ..ದೂರ.. ನಿನ್ನ ಮೇಲೆಲ್ಲ ಬ್ರೌನ್ ಬಣ್ಣ ಆಗಿ ಬಿಡುತ್ತೆ" ಅಂದ ಸಂಜಯ್ ತನ್ನ ಕೈಲಿದ್ದ ಒದ್ದೆ ಬ್ರಷ್‍ನ್ನು ದೂರ ಹಿಡಿಯುತ್ತಾ.</p>
<p>ಟೀಚರ್ ನಗುತ್ತಾ "ಆದರೇನಂತೆ.. ಆಗ ನಾನೂ Iಟಿಜiಚಿಟಿ ಆಗಿ ಬಿಡ್ತೀನಿ" ಎಂದರು. ಮಕ್ಕಳೆಲ್ಲ ಮತ್ತೆ ಜೋರಾಗಿ ನಕ್ಕರು. ಇದ್ದಕ್ಕಿದ್ದಂತೆ ಅವನಿಗೆ ಮಕ್ಕಳು, ಟೀಚರ್ ಎಲ್ಲರೂ ಆಪ್ತರಾಗಿಬಿಟ್ಟರು. ಟೀಚರ್‍ಗೂ ಅವನಿಗೂ ಮುಂಚೆ ತೋರಿ ಬಂದಿದ್ದ ದೂರ ಈಗ ಕಾಣಿಸಲಿಲ್ಲ. ತನ್ನನ್ನು ಅರ್ಥ ಮಾಡಿಕೊಂಡು, ಹೃದಯಕ್ಕೆ ಹತ್ತಿರವಾಗಬಲ್ಲ ವ್ಯಕ್ತಿಯೊಬ್ಬಳು ಸಿಕ್ಕಂತಾಯಿತು. ಮತ್ತೆ ಬೆಂಗಳೂರಿನ ಕ್ಲಾಸ್ ರೂಮಿನಂತೆಯೇ ತೋರಿಬಂದಿತು ಅವನ ಹೊಸ ಕ್ಲಾಸ್‍ರೂಮ್, ಅಲ್ಲಿನ ಮಕ್ಕಳು, ಅಲ್ಲಿನ ಟೀಚರ್...</p>
<p>ಅಷ್ಟರಲ್ಲಿ ಸ್ಕೂಲ್ ಗಂಟೆ ಬಾರಿಸಿತು. "ಔ.ಏ. ಮನೆಗೆ ಹೋಗುವ ಸಮಯವಾಯ್ತು ನೀವೆಲ್ಲ ಬಾಗಿಲ ಬಳಿ ಸಾಲಾಗಿ ನಿಂತುಕೊಳ್ಳಿ" ಎಂದರು ಟೀಚರ್. ಮಕ್ಕಳೆಲ್ಲ ಬಾಗಿಲ ಹತ್ತಿರ ಓಡಿದರು. ಸಂಜಯ್ ಕೂಡ ಅಲ್ಲಿಗೆ ನಡೆದ- ಅವನ ಹೆಗಲಮೇಲೆ ಕೈ ಹಾಕಿ ಅವನಿಗೆ ಬೆಂಬಲ ನೀಡುತ್ತ ನಡೆದರು ಅವನ ಟೀಚರ್.</p>
<p><strong><em>-ಸಂಧ್ಯಾ ರವೀಂದ್ರನಾಥ್</em></strong>(ಮಿಲ್ ಪೀಟಸ್, ಕ್ಯಾಲಿಫೋರ್ನಿಯಾ)</p>
<p>
<strong>ನಮ್ಮಾಸ್ಪತ್ರೆಯ ನಂಜು</strong>
</p>
<p>ನಾನು ಬೆಂಗಳೂರಿನಲ್ಲಿರುವ ಮಕ್ಕಳ ಆಸ್ಪತ್ರೆಗೆ ಹೋದಾಗ ನಂಜುವಿನ ಪರಿಚಯವಾಯಿತು. ಆಗ ನುಂಜುಗೆ ಆರು ವರ್ಷ. ಚಿಕ್ಕದಾಗಿ ಚೊಕ್ಕವಾದ ಚಡ್ಡಿ, ಶರಟು ಧರಿಸಿದ್ದ ನಂಜು ಮಕ್ಕಳ ಆಸ್ಪತ್ರೆಯಲ್ಲೇ ಮೂರು ವರ್ಷ ಕಳೆದಿದ್ದ. ಅವನಿಗೆ ಮೂರು ವರ್ಷವಿದ್ದಾಗ ದೂರದ ಹಳ್ಳಿಯಲ್ಲಿದ ಅವನ ತಂದೆ ಅವನನ್ನು ಮಕ್ಕಳಾಸ್ಪತ್ರೆಗೆ ಸೇರಿಸಿದ್ದರು. ಅವನಿಗೆ ಚಿಕ್ಕ ಪ್ರಾಯದ ಸಕ್ಕರೆ- ಕಾಯಿಲೆ. ಪ್ರತಿದಿನವೂ<em>Iಟಿsuಟiಟಿ Iಟಿರಿeಛಿಣioಟಿ</em>ತೆಗೆದುಕೊಳ್ಳಬೇಕಾದ್ದರಿಂದ ಅವನು ಆಸ್ಪತ್ರೆಯಲ್ಲಿಯೇ ಇರಬೇಕಾಗಿತ್ತು.<em>ಉeಟಿeಡಿಚಿಟ Wಚಿಡಿಜ</em>ನ ಮೂಲೆಯ ಮಂಚ ನಂಜುವಿನದು.</p>
<p>ನಾನು ಮಕ್ಕಳ ಆಸ್ಪತ್ರೆಯಲ್ಲಿ ಮೊದಲನೆ ದಿನದಂದು<em>moಡಿಟಿiಟಿg ಡಿouಟಿಜ</em>ಮುಗಿಸಿಕೊಂಡು, ಪ್ರೊಫೆಸರ್‍ರವರು ಒಬ್ಬ ರೋಗಿಯ ಬಗ್ಗೆ ವಿಚಾರಣೆ ಮಾಡುತ್ತಿದ್ದಾಗ, ಬೆಳಗಿನಿಂದ ಬರಿ ಹೊಟ್ಟೆಯಲ್ಲಿ ಕೆಲಸಮಾಡಿ ಒಂದು ಗಂಟೆಗೂ ಮೀರಿ ನಿಂತಿದ್ದರಿಂದ ತಲೆ ಸುತ್ತುವಂತಾಗಿ ಕಣ್ಣುಗತ್ತಲೆ ಬಂದಿತ್ತು. ಕಣ್ಣು ಬಿಟ್ಟಾಗ<br />"ಅಕ್ಕ, ಕಾಫಿ ಬೇಕಾ? 'ಕಾಮತ್' ನಿಂದ ತಂದಿದ್ದೇನೆ" ಎಂದು ಹೇಳುತ್ತಾ ನಿಂತಿದ್ದ ನಂಜುವನ್ನು ನೋಡಿ ಹೃದಯ ತುಂಬಿ ಬಂದಿತ್ತು.</p>
<p>ನಂಜು ಅವನ ಕಾಯಿಲೆ ಬಗ್ಗೆ ಸುಮಾರು ತಿಳಿದುಕೊಂಡಿದ್ದ! ಅವನನ್ನು ಯಾರಾದರೂ "ನಿನಗೇನು ಕಾಯಿಲೆ?" ಎಂದರೆ, ''<em>ಎuveಟಿiಟe ಆiಚಿbeಣes,</em>ಅಂದರೆ ಸಕ್ಕರೆ - ಕಾಯಿಲೆ, ಅದರ<em>Sಥಿmಠಿಣoms</em>(ರೋಗ ಲಕ್ಷಣ) ಎಂದರೆ -<em>Poಟಥಿuಡಿiಚಿ, Poಟಥಿಜiಠಿsiಚಿ ಚಿಟಿಜ Poಟಥಿಠಿhಚಿgiಚಿ</em>(ಬಹುಮೂತ್ರ, ತೀವ್ರ ಬಾಯಾರಿಕೆ ಮತ್ತೆ ಸದಾ ಹಸಿವು), ಅದಕ್ಕೆ ಮದ್ದು<em>Iಟಿsuಟiಟಿ</em>'' ಎಂದು ಇಂಗ್ಲಿಷ್ ಪದಗಳನ್ನು ಬಳಸಿ ಪ್ರಶ್ನೆ ಕೇಳಿದವರನ್ನು ಬೆರಗು ಮಾಡುತ್ತಿದ್ದ. ನಂಜುವನ್ನು ಕಂಡರೆ ಎಲ್ಲ ವೈದ್ಯಕೀಯ ವಿದ್ಯಾರ್ಥಿಗಳಿಗೆ, ಅಧ್ಯಾಪಕರಿಗೆ ಮತ್ತು ನರ್ಸ್‍ಗಳಿಗೆ ಬಹಳ ಅಚ್ಚುಮೆಚ್ಚು. ಅವನು ಪಥ್ಯದಲ್ಲಿದ್ದುದರಿಂದ ಆಸೆಯಾದ ತಿಂಡಿ ತಿನಿಸುಗಳನ್ನು ತಿನ್ನಲು ಅನುಮತಿ ಇರಲಿಲ್ಲ. ಆದ್ದರಿಂದ ಅವನಿಗೆ ವೈದ್ಯಕೀಯ ವಿದ್ಯಾರ್ಥಿಗಳು ದುಡ್ಡು, ಪುಸ್ತಕ ಮತ್ತು ಆಟದ ಬೊಂಬೆಗಳನ್ನು ತಂದುಕೊಡುತ್ತಿದ್ದರು. ಬಂದ ದುಡ್ಡನ್ನೆಲ್ಲಾ ನಂಜು ಆಸ್ಪತ್ರೆಯಲ್ಲಿದ್ದ ಬಡಮಕ್ಕಳಿಗೆ ಹಂಚಿಬಿಡುತ್ತಿದ್ದನು.</p>
<p>ಹಬ್ಬ ಹರಿದಿನಗಳಲ್ಲಿ ನಂಜುವನ್ನು ಯಾರಾದರೂ ವಿದ್ಯಾರ್ಥಿಗಳು ಇಲ್ಲವೇ ನರ್ಸ್‍ಗಳು ಪ್ರೊಫೆಸರ್‍ರವರ ಅನುಮತಿ ಪಡೆದು ಮನೆಗೆ ಕರೆದುಕೊಂಡು ಹೋಗುತ್ತಿದ್ದರು. ಪ್ರೊಫೆಸರ್‍ರವರಿಗೂ ಸಹ ನಂಜು ಅಚ್ಚುಮೆಚ್ಚಾಗಿದ್ದರಿಂದಲೇ, ಅವರು ಅವನಿಗೆ ಆಸ್ಪತ್ರೆಯಲ್ಲೇ ಇರಲು ಅನುಕೂಲ ಮಾಡಿದ್ದರು. ನಾನು ನಂಜುವನ್ನು ದೀಪಾವಳಿ ಹಬಕ್ಕೆಂದು ಮನೆಗೆ ಕರೆದುಕೊಂದು ಹೋಗಿದ್ದೆ. ಮರುದಿನ ನಂಜುವನ್ನು ಆಸ್ಪತ್ರೆಯಲ್ಲಿ ಬಿಡಲೆಂದು ಪ್ರೊಫೆಸರ್‍ರವರ ಕೋಣೆಯ ಹತ್ತಿರ ಹೋದಾಗ ಒಳಗಿನಿಂದ ಕೂಗು ಕೇಳಿಸಿತು- "<em>ಙou ತಿiಟಟ ಞiಟಟ him!</em>". ಹೊರಬಂದ ಪ್ರೊಫೆಸರ್‍ರವರ ಮುಖ ನೋಡಿ ನನಗೆ ಕಸಿವಿಸಿಯಾಯಿತು. ಪಂಚೆ, ಅಂಗಿ ಮತ್ತು ರುಮಾಲು ಧರಿಸಿದ್ದ ಮನುಷ್ಯನೊಬ್ಬನು ಕೈ ಜೋಡಿಸಿಕೊಂಡು ಅವರ ಹಿಂದೆಯೇ ಬಂದನು. ಪ್ರೊಫೆಸರ್‍ರವರು ನನ್ನನ್ನು ನೋಡಿ ಅವನ ಕಡೆ ಕೈ ತೋರಿಸುತ್ತಾ "ಇವರು ನಂಜುವಿನ ತಂದೆ, ನಂಜೂನ ಹಳ್ಳಿಗೆ ಕರೆದುಕೊಂಡು ಹೋಗಲು ಬಂದಿದ್ದಾರೆ. ಅಲ್ಲಿ ಹತ್ತಿರದಲ್ಲಿ ಆಸ್ಪತ್ರೆಯಾಗಲೀ, ವೈದ್ಯರಾಗಲೀ ಇಲ್ಲ.<em>"ಖಿheಥಿ ತಿiಟಟ ಞiಟಟ him ಣheಡಿe !"</em>ಎಂದು ಮತ್ತೊಂದು ಬಾರಿ ಕೂಗು ಹಾಕಿ ಒಳಗೆ ಹೋದರು. ನಂಜುವಾದರೋ ಅವನ ತಂದೆಯನ್ನು ನೋಡಿದ ಸಂಭ್ರಮದಿಂದ ಆವರ ಹತಿರಕ್ಕೆ ಓಡಿದ. ಅವನ ತಂದೆ ನನ್ನ ಕಡೆ ನೋಡಿ "ನಂಜುವಿನ ಅಕ್ಕನ ಮದುವೆ ನಾಡಿದ್ದು. ನಂಜು ಒಬ್ಬನೇ ಮಗ. ಮದುವೆಗೆ ಕರೆದೊಯ್ಯಲು ಬಂದಿದ್ದೇನೆ" ಎಂದು ಹೇಳಿದರು.</p>
<p>ಆಗತಾನೇ ನಂಜು ಮೂತ್ರವನ್ನು ಪರೀಕ್ಷಿಸಿ, ಸರಿಯಾದ ಇನ್ಸುಲಿನ್ ಡೋಸನ್ನು<br /><em>ಅಮೆರಿಕನ್ನಡದ ಕತೆಗಳು/೧೫೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೫೫</em><br />ತಾನೇ ತೆಗೆದುಕೊಳ್ಳಲು ಕಲಿಯಲು ಶುರು ಮಾಡಿದ್ದ. ಇನ್ನೂ ಸಂಪೂರ್ಣವಾಗಿ ತಯಾರಿರಲಿಲ್ಲ. ಮನಸ್ಸಿಲ್ಲದ ಮನಸ್ಸಿನಿಂದ ಬೇರೆ ದಾರಿ ಕಾಣದೆ, ಪ್ರೊಫೆಸರ್ ನಂಜುವನ್ನು<em>Iಟಿsuಟiಟಿ Iಟಿರಿeಛಿಣioಟಿ</em>ಗಳನ್ನೂ ಉಪಯುಕ್ತವಾದ ಸಲಹೆಗಳನ್ನೂ ಕೊಟ್ಟು ಕಳುಹಿಸಿದರು. ನಾಲ್ಕು ವಾರದವರೆಗೆ ನಾವ್ಯಾರೂ ನಂಜುವನ್ನು ಕಾಣಲಿಲ್ಲ, ಅವನ ವಿಷಯವೂ ಏನೂ ತಿಳಿಯಲಿಲ್ಲ.</p>
<p>ಒಂದು ಸಂಜೆ ಐದು ಘಂಟೆಯ ವೇಳೆಗೆ ಆಸ್ಪತ್ರೆಯ ಮುಂದೆ ಊರಿನ ಬಸ್ಸೊಂದು ಬಂದು ನಿಂತಿತು. ಅದರಿಂದ ನಂಜುವಿನ ತಂದೆ ಅಳುತ್ತಾ ಇಳಿದು ಬಂದರು. ಬಸ್ಸಿನ ಕಂಡಕ್ಟರ್ ಒಳಗೆ ಬಂದು "ನಂಜುವಿಗೆ ಬಹಳ ಸೀರಿಯಸ್ಸಾಗಿದೆ" ಎಂದು ಹೇಳಿದಾಗ ಇಡೀ ಆಸ್ಪತ್ರೆಯ ವೃಂದವೆಲ್ಲಾ ಬಸ್ಸಿನ ಬಳಿಗೆ ಓಡಿತ್ತು. ನಂಜುವನ್ನು ಕೈಮಂಚದಲ್ಲಿ ಬಸ್ಸಿನಿಂದ ಹೊರತಂದಾಗ ಕಷ್ಟಪಟ್ಟು ಉಸಿರಾಡುತ್ತಿದ್ದ. ತುಟಿ ಒಣಗಿತ್ತು. ಆ ವಿಷಮ ಸ್ಥಿತಿಯಲ್ಲಿ ಅವನಿಗೆ ಎಚ್ಚರ ಇರಲಿಲ್ಲ. ತಕ್ಷಣ ಅವನನ್ನು ಟ್ರೀಟ್‍ಮೆಂಟ್ ರೂಮ್‍ಗೆ ಸಾಗಿಸಿ ನಾನು ಚಿಕಿತ್ಸೆ ಶುರುಮಾಡುತ್ತಿದ್ದಾಗ, ಒಳಗೆ ಬಂದ ಪ್ರೊಫೆಸರ್‍ರವರ ಕಣ್ಣಲ್ಲಿ ನೀರು ಬಂದಿತ್ತು. ಚಿಕಿತ್ಸೆಯ ಮಧ್ಯೆ ಅವರು "<em>ಊe is iಟಿ seveಡಿe ಜiಚಿbeಣiಛಿ ಛಿomಚಿ. I ಣoಟಜ ಣhose ಜಿooಟs... ಣheಥಿ ತಿouಟಜ ಞiಟಟ him</em>" ಎಂದು ಅನೇಕ ಬಾರಿ ಘರ್ಜಿಸಿದರು. ಅವನ ಚಿಕಿತ್ಸೆ ಹಗಲು-ರಾತ್ರಿ ಎನ್ನದೆ ನಡೆಯಿತು. ಐದು ದಿನಗಳ ನಂತರ ನಂಜುವಿಗೆ ಸ್ವಲ್ಪ ಎಚ್ಚರವಾಯಿತು. ಇನ್ನೆರಡು ವಾರಗಳಲ್ಲಿ ನಂಜು ಪೂರ್ತಿ ಸುಧಾರಿಸಿಕೊಂಡ.</p>
<p>ನಂಜುವಿಗೆ ಪೂರ್ಣ ವಾಸಿಯಾಗಿ ಮೊದಲಿನಂತಾದ ಮೇಲೆ ಅವನ ತಂದೆ ನಂಜುವನ್ನು ಪ್ರೊಫೆಸರ್‍ರವರ ರೂಮ್‍ಗೆ ಕರೆದುಕೊಂಡು ಹೋಗಿ "ನಂಜು ಇಂದಿನಿಂದ ನಿಮ್ಮ ಆಸ್ಪತ್ರೆಯ ದತ್ತುಪುತ್ರ"- ಎಂದಾಗ ಪ್ರೊಫೆಸರ್‍ರವರು ನಗೆಯಾಡಿದೊಡನೆ ನಂಜುವಿನ ತಂದೆಯವರ ಬೆನ್ನುತಟ್ಟಿ "ಏನೂ ಯೋಚಿಸಬೇಡ, ನಾವು ನಂಜುವನ್ನು ಚೆನ್ನಾಗಿ ನೋಡಿಕೊಳ್ಳುತ್ತೇವೆ, ಆಗಾಗ್ಗೆ ಬಂದು ನಂಜುವನ್ನು ನೋಡುತ್ತಿರು" ಎಂದು ಹೇಳುವಾಗ ಅವರ ಗಂಟಲು ಕಟ್ಟಿತ್ತು.</p>
<p><strong><em>-ಸುಗುಣ ಸತೀಶ್</em></strong>(ಸೇಂಟ್ ಲೂಯಿಸ್, ಮಿಸ್ಸೌರಿ)</p>
<p>
<strong>ಹೊಸದಲ್ಲದ ಹಾರೈಕೆ</strong>
</p>
<p>
<em>ಜೀವನ ಮೌಲ್ಯಗಳನ್ನು ಬೌದ್ಧಿಕ ಸರ್ಕಸ್ಸಿನಲ್ಲಿ ಮಾತ್ರಾ ಕಂಡು ಬರುವ ಪ್ರೇಕ್ಷಕರ ಪೈಕಿಯೇ ನಾನು? ಯೋಚನಾ ಲಹರಿಯ ಪುಂಗಿಯ ನಾದಕ್ಕೆ ಹಾರೈಕೆಯ ಕಾವು ಹೆಡೆಯಾಡುವುದೆ?</em>
</p>
<p>ಕಣ್ಣು ಬಿಟ್ಟಾಗ ಇನ್ನೂ ಕತ್ತಲು. ಹೋ, ನೀರು ನಿಂತೇ ಹೋಯಿತೇನೋ ಎಂದು ಗಾಬರಿಯಾಗಿ ಎದ್ದು ನಿಲ್ಲುವಾಗ ನೆನಪಿಗೆ ಎಚ್ಚರವಾಯ್ತು_ ಇದು ಲಾಸ್ ಏಂಜಲಿಸ್, ಬೆಂಗಳೂರಲ್ಲಾಂತ. ನಾಲ್ಕು ತಿಂಗಳ ಕಾಲ ರಾತ್ರಿಯೆಲ್ಲಾ ನಿದ್ರೆಗೆಟ್ಟು ವಾಯುದೇವರ ಬದಲು ವರುಣದೇವರು ಬರಲಪ್ಪಾಂತ ಕೊಳಾಯಿ ಮುಂದೆ ಒಂಟಿಕಾಲು ತಪಸ್ಸು ಮಾಡಿದವಳಿಗೆ ಕಣ್ಣೀರು ಬಂದಷ್ಟೂ ಕಾರ್ಪೊರೇಷನ್ ನೀರು ಬರುತ್ತಿರಲಿಲ್ಲ. ಅದೂ ಎರಡು ದಿನಕ್ಕೊಮ್ಮೆ! ಮುಂಗಾರು ಮಳೆ ಸಾಕಷ್ಟು ಹೊಯ್ದಿರಲಿಲ್ಲ. ಹಿಂಗಾರು ಇರಲಿಲ್ಲ. ತಿಪ್ಪಗೊಂಡನಹಳ್ಳಿ, ಅರ್ಕಾವತಿಗಳಲ್ಲಿ ನೀರಿಲ್ಲ. ಕಾವೇರಿಯ ಎರಡೂ ಕಾಲುವೆಗಳ ನೀರನ್ನು ಕಾರ್ಖಾನೆ ಕೈಗಾರಿಕೆಗಳಿಗೆ, ಊರ ನಿವಾಸಿಗಳಿಗೆ, ಶ್ರೀಮಂತರ ಕೈ ತೋಟಗಳಿಗೆಂದು ಹಂಚುವುದೆಂದರೆ ಬೃಹತ್ ಭಿನ್ನರಾಶಿ ಲೆಕ್ಕ ತಿಳಿದಿರಬೇಕು. ಚಾಮರಾಜಪೇಟೆ ಕೊಂಪೆ ನಿವಾಸಿಗಳಿಗೆ ಇದೆಲ್ಲಾ ಸರ್ವೇಸಾಮಾನ್ಯ. ತಮ್ಮ ದಿನ ನಿತ್ಯದ ಚಟುವಟಿಕೆಗಳನ್ನು (ಸ್ನಾನ, ಶೌಚ, ಅಡಿಗೆ ಇತ್ಯಾದಿ) ರಾತ್ರೆಯ ನಡುಜಾವದಲ್ಲೇ ಮುಗಿಸಿಕೊಂಡರೆ ತಪ್ಪೇನೀಗ ಎಂಬಷ್ಟು ಹೊಂದಾಣಿಕೆ ಬೆಳೆದುಬಿಟ್ಟಿದೆ ಈ ಅವಲಕ್ಷಣದ ಅವ್ಯವಸ್ಥೆಯೊಂದಿಗೆ.</p>
<p>ಗಂಡಭೇರುಂಡ, ಯಾಳಿಗಳ ಗುಂಪಿಗೆ ಅಗ್ಗದ ಬಾಡಿಗೆ ಮನೆಯೂ ಸೇರಿರುವಾಗ, ಸಿಕ್ಕ ಮನೆಯೇ ಸ್ವರ್ಗವೆಂದುಕೊಳ್ಳುದು ತಪ್ಪೇ! ಒಂದೂವರಡಿ ಅಗಲದ ಮಹಡಿ ಮೆಟ್ಟಿಲುಗಳು ಬ್ರೇಕ್‍ಡ್ಯಾನ್ಸ್ ಪೋಸ್ ಕೊಟ್ಟು ನಿಂತಿರುವುದನ್ನು ಕಂಡೇ ಭಯಪಡುತ್ತಿದ್ದ ನನ್ನನ್ನು ಕನಿಕರದಿಂದ ಮೇಲೊಯ್ದ ತಮ್ಮ. ಮೂರೂವರೆ ಚದರದ ಮನೆಯಲ್ಲಿ ಲಿವಿಂಗ್ ರೂಂ (ಸತ್ತ ಹೆಣಕ್ಕೂ ಕಾಲು ನೀಡುವಷ್ಟಿಲ್ಲ), ಬೆಡ್ ರೂಂ (ರೂಮೇ ಇಲ್ಲದ ಬೆಡ್ಡು), ಕಿಚನ್ (ಕಟ್ಟೆ, ಬಚ್ಚಲು, ನೀರು ಬಾರದ ನಲ್ಲಿಗಳೆರಡು, ಕ್ಯಾಬೇಜ್ ಪ್ಯಾಚ್ ಗೊಂಬೆಗೂ ಇಕ್ಕಟ್ಟೆನಿಸುವ ಮಾಡು), ಗೆಸ್ಟ್ ರೂಂ (ಜಿರಲೆ, ಹಲ್ಲಿ ಮತ್ತು ಮಿಸಲೇನಿಗಳಿಗೆ) , ಬಾತ್ ರೂಂ (ಬಾಯ್ಲರ್ ಸ್ವಿಚ್, ಬಲ್ಬುಗಳಿಗ್ಗೆ ಕೈ ಮೈ ತಾಕಿಸಿಕೊಳ್ಳದೆ ಶುಭ್ರ ಸ್ನಾನಾಭ್ಯಂಜನ ಮುಗಿಸಿ ಹೊರಬರುವ ನಿತ್ಯ ಸಾಹಸದ ಕೋಣೆ) - ಎಲ್ಲಾ ಇವೆ ಎಂದರೆ ಯಾರೂ ನಂಬಲಾರರು. ಆದರೆ ನನ್ನ ಅಪನಂಬಿಕೆಗೆ ಕಾರಣ ಅದಲ್ಲ; ಕಣ್ಣಾರೆ ಕಂಡು ಪ್ರತ್ಯಕ್ಷವನ್ನು ಪ್ರಮಾಣಿಸಿಯೂ ಬಂದಿರುವೆ. ಆ ಮನೆಯಲ್ಲಿ ತಮ್ಮ, ತಮ್ಮನ ಹೆಂಡತಿ, ಒಂದು ಮಗು ಸಂತೋಷವಾಗಿ ಸಂಸಾರ ಮಾಡುತ್ತಿರುವುದಷ್ಟೇ ಅಲ್ಲದೆ ಹಬ್ಬಹರಿದಿನ, ಹತ್ತುಹಲವಾರು ಅಭ್ಯಾಗತರನ್ನು ಆದರಿಸುವುದು, ಮೃಷ್ಟಾನ್ನ ಭೋಜನ, ನಗು ಹಾಸ್ಯಗಳನ್ನೂ ಹೇಗೆ ತುಂಬಿಸಿಟ್ಟಿದ್ದಾರೆನ್ನುವುದೇ ನನ್ನ ಅಮೆರಿಕನೈಜ್ಡ್ ಮಿದುಳಿಗೆ ಮಿಂಚಿಲ್ಲ. ನಡುರಾತ್ರಿಯಲ್ಲಿ ಕೊರಕೊರಗುಟ್ಟುವ ನಲ್ಲಿಯಿಂದ ನೀರು ಹಿಡಿಯಲು ಗಂಡ ಹೆಂಡತಿ ಇಬ್ಬರೂ ಕೊಡಹಿಡಿದು ಹದಿನೇಳು + ಮೂರು + ನಾಲ್ಕೂವರೆ ಮೆಟ್ಟಿಲುಗಳನ್ನಿಳಿಯಬೇಕಲ್ಲದೆ,<br /><em>ಅಮೆರಿಕನ್ನಡದ ಕತೆಗಳು/೧೫೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೫೭</em><br />ವಠಾರದ ಇನ್ನೂ ಮೂರು ಕುಟುಂಬಗಳಿಗೆ ನೀರು ನಿಲುಕಬೇಕೆಂಬ ಸೌಜನ್ಯ ಸಹಕಾರದಿಂದಲೂ ವರ್ತಿಸಬೇಕು. ಬೆಳಿಗ್ಗೆ ಎಂಟರೊಳಗೆ ತಿಂಡಿ, ಅಡಿಗೆ, ಮಗು ಮತ್ತು ತಮ್ಮ ಊಟದ ಡಬ್ಬಿಗಳನ್ನು ತುಂಬಿಸುವ ಎಟರ್ನಲ್ ಸಮಸ್ಯೆ ಬಗೆಹರಿಸಿಕೊಂಡು ಅಚ್ಚುಕಟ್ಟಾಗಿ ಅಲಂಕೃತರಾಗಿ ಸ್ಕೂಟರ್ ಏರಿಬಿಟ್ಟರೆ ಸಂಜೆ ಆರೂವರೆ ಏಳರ ತನಕ ಪರವಾಗಿಲ್ಲ. ಹೊರ ಪ್ರಪಂಚದ ಸಮಸ್ಯೆಗಳು ಈ ನೀರಿನ ಕೊರತೆ ಎದುರು ಭಾರೀ ಎಂಟರ್‍ಟೇನ್‍ಮೆಂಟ್ ! ಯಾರ ಮನೆ ಮುಂದೆ ನೋಡಿದರೂ ಅಂದದ ರಂಗವಲ್ಲಿಗಳು... ಬಿಳೀ ಪೆಯಿಂಟ್‍ನಲ್ಲಿ ನೀರಿನ ಅಭಾವವೆಂದು ಅಂಗಳ ತೊಳೆಯಲಾಗದಿದ್ದರೆ ರಂಗವಲ್ಲಿ ಇಡದಷ್ಟೂ ಅವಲಕ್ಷಣವಂತರೇ ನನ್ನೂರವರು?....</p>
<p>ಲಾಸ್ ಏಂಜಲಿಸಿನ ಬಾತ್‍ರೂಂ ತಲುಪುವಷ್ಟರಲ್ಲಿ (ಬೆಡ್ ರೂಂನಿಂದ, ಭಾರತದಿಂದಲ್ಲ!) ಇಷ್ಟೇಲ್ಲಾ ಅನಿಸಿಕೆಗಳು ಬಂದುಹೋದವು. ಸಿಂಕಿನೆದುರು ನಿತು ಬಿಸಿ, ಹಸಿ ನೀರುಗಳ ನಿರರ್ಗಳ ಸುರಿತ ಕಂಡು ಬಿಟ್ಟಬಾಯಾಗಿ ಬದುಕಿನ ಮಹಾಪವಾಡ ದರ್ಶನವಾದಂತೆನಿಸಿತು. ಸಂಕೋಚವೂ ಆಯ್ತು, ನೀರು ದಂಡ ಮಾಡ್ತಿದ್ದೀನಲ್ಲಾಂತ, ಗಪ್ಪನೆ ನಿಲ್ಲಿಸಿಬಿಟ್ಟೆ. ಹಲ್ಲುಜ್ಜಿ ಸ್ನಾನಕ್ಕಿಳಿಯುವ ಮೊದಲು ಸ್ವಿಚ್ಚು ತಡಕುತ್ತಿದ್ದ ಕೈಗಳಿಗೆ ಬುದ್ಧಿಯ ಬಿಸಿಯೇರಿಸಲು ಕಾಫಿ ಕುಡಿದರಾಗುತ್ತಿತ್ತೆಂದು ಮನಸ್ಸು ನುಡಿದಾಗ ಕಿಚನ್ನಿನತ್ತ ಕಾಲು ಹೊರಟವು, ನಂದಿನಿ ಹಾಲು (ಬೆಂಗಳೂರು ಡೈರಿ ಕಾಮಧೇನುವಿನ ಮಗಳ ಹೆಸರಿನಲ್ಲಿ ಮಾರುವ ದ್ರವಪದಾರ್ಥ) ತರಿಸುವ ತರಾತುರಿಯಲ್ಲಿದ್ದ ನನಗೆ ರೆಫ್ರಿಜರೇಟರಿನಲ್ಲಿದ್ದ ಗ್ಯಾಲನ್ ನುಡ್ಸೆನ್ ಕಂಡ.. (ಕ್ನುಡ್ಸೆನ್ ಅಂದರೇನೀಗ ಎನ್ನುವುದು ಕೇವಲ ನನ್ನ ಬಾಲಿಶ ಅನಿಸಿಕೆ ) ವಿಪರೀತ ಖುಷಿ . ಇಂಡೇನ್‍ಗ್ಯಾಸ್ ಮುಗಿದಿಲ್ಲ ತಾನೇ ಎನ್ನುವ ಆತಂಕ ಇರದೆ ರಾಜಾರೋಷಾಗಿ ಗುಂಡಿಯೊತ್ತಿ ನೀರಿಟ್ಟು ಕಾದರೆ ಹೊತ್ತಿದ್ದು ಬೇರೆಯೇ ಒಲೆ! ಛೇ, ನಂಗೇನಾಯ್ತು ಈ ನಾಲ್ಕು ತಿಂಗಳಲ್ಲಿ ಎಂದು ಹಳಹಳಸಿ ಓವನ್ ಆರಿಸಿ, ರೇಂಜ್‍ಟಾಪ್ ಹೊತ್ತಿಸಲು ನೆನಪು ಮಾಡಿಕೊಂಡು ಅಂತೂ ಇಂತೂ ದಿಢೀರ್ ಕಾಫಿ ಕಷಾಯ ಗಂಟಲಲ್ಲಿ ಇಳಿದಾಗ ಜೆಟ್‍ಲ್ಯಾಗ್ (ಅಂತರರಾಷ್ಟ್ರೀಯ ಕಾಲಮಾನಕ್ಕೂ ವೈಯಕ್ತಿಕ ಶರೀರದ ವೇಳೆ ವ್ಯವಸ್ಥಾಪನೆಗೂ ನಡೆದ ಯುದ್ಧದ ಪರಿಣಾಮವೆನ್ನಿ ಬೇಕಿದ್ರೆ) ಮಂಪರು ಸ್ವಲ್ಪ ಇಳಿದಿತ್ತು.</p>
<p>ಕೆಲಸದ ಸುಬ್ಬಿಗೆ ಕಾಯುವಂತಿಲ್ಲ ಇಲ್ಲಿ ಎಂದು ಕಾಫೀಮಗ್ ತೆಗೆದು ಡಿಶ್‍ವಾಷರಿನೊಳಗೆ ತುರುಕುತ್ತಿರುವಾಗ ಮನಸ್ಸಿಗೆ ಪಿಚ್ ಅನ್ನಿಸಿತು. ಅಮ್ಮ ಎದ್ದು ಐದೂವರೆಗೆ ಬಾಯ್ಲರ್ ಸ್ವಿಚ್ ಹಾಕಿ ಆರರವೇಳೆಗೆ ಸ್ನಾನ ಮುಗಿಸಿ ತುಳಸಿಪೂಜೆಗೆ ಚೊಂಬು ನೀರು, ಊದು ಬತ್ತಿ, ನೀಲಾಂಜನ ಹೊತ್ತು ಹೊರ ಬಾಗಿಲು ದಾಟುವ ದೃಶ್ಯ ನೆನಪಾಗಿ ಕೊರಳೊತ್ತಿ ಬಂತು. ಕಿಟಕಿಯಾಚೆ ಈ ಚಳಿಗಾಲದ ಹವೆಯಲ್ಲಿ<br />ತಿದಿಯೂದುತ್ತಾ ಓಡುತ್ತಿದ್ದ ಅಮೆರಿಕದ ಹೆಣ್ಣು ಗಂಡುಗಳ ದಷ್ಟಪುಷ್ಟತೆ ಅವಲಕ್ಷಣ ಎನಿಸುವಷ್ಟು ಹೋಂ ಸಿಕ್ ಆಯಿತು. ಲಾಸ್ ಏಂಜಲೀಸ್ ಟೈಮ್ಸ್ ಹೊರೆ ಹೊತ್ತು ತಂದು ಬಿಡಿಸಿದಾಗ ಸುದ್ದಿಯ ತಡಸಲಿಗೆ ತಟ್ಟಾಡಿ ಬಿಟ್ಟಿತು ಜೀವ. ರೀಗನ್ನಾಯಣ, ಹೊಸ ಬಡ್ಜೆಟ್, ಡಿಸ್ಕೌಂಟ್ ಸೇಲ್, ರಿಕ್ ನೆಲ್ಸನ್ನನ ಸಾವು, ಹಿಂಸಾಚಾರ, ರಿಯಲ್ ಎಸ್ಟೇಟ್, ಡೌ ಜೋನ್ಸ್ ಕುಸಿತ, ವಿವಾಹಿತರನ್ನು ನೆಚ್ಚಿ ವಿಫಲರಾದ ಅವಿವಾಹಿತೆಯರ ಅಪಾಲಾಪ, ಅಮ್ಮಾ ಬಾಂಬೆಕ್ಕಳ ಚಕ್ಕಳಗುಳಿ, ಕಾನ್ರಾಡನ ಕಾರ್ಟೂನು- ಮಿಠಾಯಿ ಅಂಗಡಿ ಹೊಕ್ಕ ಭಿಕಾರಿ ಮಗುವಿನ ಕಣ್ಣುಗಳಾದ ದೃಷ್ಟಿಯನ್ನು ಕಿತ್ತು ಬೆಳಗಿನ ಬ್ರೇಕ್‍ಫಾಸ್ಟ್ ಸಿದ್ಧತೆ ನೆಡೆಸುವಾಗ ಸುಲಭದ ಕಲ್ಲಾಗ್, ಸುಸೂತ್ರದ ಕಿತ್ತಲೆ ರಸ, ವಂಡರ್ ಬ್ರೆಡ್ಡುಗಳು ಅವರೆಕಾಳು ರೊಟ್ಟಿ, ಒತ್ತು ಶಾವಿಗೆ, ಮುಟ್ಟಿಗೆ , ರಾಗಿ ಉಪ್ಪಿಟ್ಟುಗಳನ್ನು ಅಣಕಿಸಿದವು. ಹೂಂ, ಅಮೆರಿಕಾದಲ್ಲಿ ಕೂತು ಅಮ್ಮನೂರಿನ ಸಂತೃಪ್ತಿಯನ್ನು, ಅಲ್ಲಿದ್ದಾಗ ಇಲ್ಲಿನ ಸಮೃದ್ಧಿಯನ್ನು ಚಪ್ಪರಿಸುವ ಬೆಪ್ಪುತನ ಬಿಟ್ಟಿಲ್ಲ ಇನ್ನೂ ಎಂದು ಏಳುವಷ್ಟರಲ್ಲಿ ಟಿಪ್ ಟಾಪಾಗಿ ತಯಾರಾದ ಪತಿದೇವ ಬ್ರೀಫ್ ಕೇಸ್ ಸಮೇತ ಹಾರಲು ಹೊರಟಿದ್ದು ಕಂಡಿತು. ಅಬ್ಬಾ, ಇಲ್ಲಿನ ಬದುಕೇ! ನೆಮ್ಮದಿಯಾಗಿ ನಾಲ್ಕು ಗಳಿಗೆ ಕೂತು ಮಾತನಾಡುವುದಕ್ಕೂ ಪುರಸೊತ್ತಿಲ್ಲ, ಆಗ್ಲೇ ಶುರು ರ್ಯಾಟ್‍ರೇಸ್ ಮುಂಬಾಗಿಲು ಮುಚ್ಚಿ, ಡಬಲ್ ಡೋರ್ ಲಾಕ್ ತಿರುವಿ ಮಹಡಿಯೇರುವಾಗ ಬರಿಗಾಲಿಗೆ ಮಕಮಲ್ ಮುತ್ತಿಡುತ್ತಿತ್ತು. ಕಾರ್ಪೆಟ್ ಹಂಸತೂಲಿಕೆಯ ದಿಂಬು ಹಚ್ಚಡ ಚಾಡಿಸಿ ಹಾಸಿಗೆ ಸರಿಪಡಿಸಿ ಒರೆಸುವ, ಬಳಿಯುವ, ತೊಳೆಯುವ, ವ್ಯಾಕ್ಯೂಮಿಸುವ ಕೆಲಸ ಮುಗಿಸಿ ಸ್ನಾನಕ್ಕಿಳಿದಾಗ ಮನಸ್ಸು ಮತ್ತೆ ಬೆಂಗಳೂರಿಗೇ!</p>
<p>ಎಲ್ಲರಿಗೂ ನೀರು ಸಾಲಬೇಕೆಂಬ ದಾಕ್ಷಿಣ್ಯ ಸ್ನಾನ ಮಾಡಿ ಬರುತ್ತಿದ್ದವಳಿಗೆ ಈ ಅಮೆರಿಕಾದ ಸಮೃದ್ಧಿ ಸೌಲಭ್ಯ ಕಣ್ಣುಕುಕ್ಕತೊಡಗಿದವು. ಮೈ ಕೈ ನೋವು, ತಲೆಯ ಕೊಳೆಯನ್ನೆಲ್ಲಾ ತೊಳೆದುಕೊಳ್ಳುವಷ್ಟು ಸ್ನಾನ ಮಾಡಿ ಸಜ್ಜಾಗಿ ದೇವರ ಗೂಡಿನೆದುರು ಕೂತಾಗ ದೇವಿಯ ಬದಲು ತಾಯಿಯ ಚಿತ್ರ ಕಣ್ಣೆದುರು. ಅಲ್ಲಿರುವ ತನಕ ನೀರಿನ ಅಭಾವ, ಶೆಕೆ, ಶಬ್ದಗೊಂದಲ, ರವೆನಲ್ಲಿ ಹುಳು, ಸಕ್ಕರೆಯಲ್ಲಿ ಕಡ್ಡಿ, ಅಕ್ಕಿಯಲ್ಲಿ ಕಲ್ಲು, ಬಾಗಿಲಲ್ಲಿ ಕಸ ಎಂದು ಗುಡುಗಾಡುತ್ತಾ ಅಮೆರಿಕಾದ ಸುಖ ಸ್ವಪ್ನ ಕಾಣುತ್ತಿದ್ದವಳಿಗೆ ಇಲ್ಲೇಕೆ ಭಣ ಭಣ?! ಜೀವನ ಮೌಲ್ಯಗಳನ್ನು ಭೌತಿಕ ಸರ್ಕಸ್ಸಿನಲ್ಲಿ ಮಾತ್ರ ಕಂಡುಬರುವ ಪ್ರೇಕ್ಷಕರ ಪೈಕಿಯೇ ನಾನು? ನನ್ನವರನ್ನೆಲ್ಲಾ ಬಿಟ್ಟುಬಂದು ಇಲ್ಲಿ ಕೊರಗುವುವದಾದರೂ ಏತಕ್ಕೆ? ಅಷ್ಟು ಕೊರಗಿರುವುದಾದರೆ ಇಲ್ಲಿ ಕೈಯೊದರಿಕೊಂಡು ಹಿಂದಿರುಗಿ ಹೋಗಲಾರೆನೇಕೆ ಹಾಗಾದರೆ?- ಯೋಚನಾ ಲಹರಿ ಹರಿದತ್ತ ಹೋಗುತ್ತಿರುವಾಗ ತುಂಗಾ ನದಿಯ ದಡ ಸೇರಿದ್ದೆ, ಶೃಂಗೇರಿಯಲ್ಲಿ.</p>
<p><em>ಅಮೆರಿಕನ್ನಡದ ಕತೆಗಳು/೧೫೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೫೯</em><br />ಇನ್ನೇನು ಹತ್ತು ದಿವಸಗಳಲ್ಲಿ ಊರು ಬಿಡಬೇಕೆಂಬ ತವಕದಲ್ಲಿ ಇರುವಾಗ ಗೆಳತಿಯ ಕರೆ- 'ಇನ್ಯಾವಾಗ್ಲೋ ನೀನ್ಬರೋದು, ಸುಮ್ನೆ ನಡಿ ನಂಜೊತೆ- ಬೇಲೂರು, ಹಳೆಬೀಡು, ಆಗುಂಬೆ ಟ್ರಿಪ್ ಹಾಕಿದ್ದಾರೆ ನಮ್ಮ ಅಸೋಸಿಯೇಷನ್ನಿನವ್ರು- ಮೂರು ದಿವ್ಸ ಅಷ್ಟೆ. ಶೃಂಗೇರಿಯಲ್ಲಿ ಹಾಲ್ಟು- ತಂಗಿ ಬರ್ತಿದ್ದಾಳೆ. ನೀನೂ ಬಾ. ಮೂರೂ ಜನ ಹಾಯಾಗಿ ಸುತ್ತಿ ಬರೋಣ. ಪ್ರವಾಸಿಗರ ಸಂತೆಯಲ್ಲಿ ಬೇಲೂರೂ ಹಳೇಬೀಡು, ಆಗುಂಬೆ ನೋಡುವ ಆತುರವೇನೂ ನನಗಿರಲಿಲ್ಲ. ಆದರೆ ಶೃಂಗೇರಿಯ ಶಾರದೆಗಾಗಿ ತವಕಿಸಿತ್ತು ಆಂತರ್ಯ. ಹುಳ್ಳಮನಸ್ಸಿನಲ್ಲೇ ಹೂಂ ಅಂದಿದ್ದರ ಪ್ರಸಾದ ಹಾಸನದ ಸೊಪ್ಪಿನ ಕಡಲೆ, ಹೀಚು ಸೌತೆ ರುಚಿ, ಅವಿರತ ಹರಟೆ, ಅನಾವಶ್ಯಕ ನಗು ಹರ್ಷೋತ್ಸಾಹ. ಎತ್ತಿ ಕುಕ್ಕುವ ಬಸ್ಸಿನಲ್ಲಿ, ಧೂಳುಗಾಳಿಯ ಧಾಂದಲೆಯಲ್ಲಿ ನನ್ನೂರ ಸುರುಳಿ ಚಿತ್ರ ಬಿಚ್ಚಿಕೊಂಡಿತು. ಹಳೇಬೀಡು, ಬೇಲೂರಿನ ಚೆಲುವನಾರಾಯಣರನ್ನು ಹಿಂದಿಟ್ಟು ಹಗಲು ಕಳೆಯುತ್ತಿರುವ ಮಲೆನಾಡಿನ ಸೆರಗು ಕಾಣಿಸಿತು. ಬೆಳದಿಂಗಳನ್ನು ಬಳಿದು ಬ್ರೀಫ್‍ಕೇಸಿನಲ್ಲಿ ತುಂಬಿಕೊಳ್ಳಬೇಕೆಂಬಷ್ಟು ಬೆಳಕು! ನಡುವೆ ಅಪಸ್ವರ- ನೀರಿಲ್ಲ, ಕೆರೆ ಬತ್ತಿದೆ, ಬರಗಾಲದ ಮುನ್ಸೂಚನೆ. ಕಾಡು ಪ್ರಾಣಿಗಳೆಲ್ಲಾ ನೀರಿಲ್ಲದೆ ವಲಸೆ ಹೊರಟ ಸುದ್ದಿ, ಇಲ್ಲೇ ಹೀಗಾದರೆ ಬಿಜಾಪುರ, ಬಾಗೇವಾಡಿ, ಪಡಚಣ, ಬಾದಾಮಿ, ಬನಹಟ್ಟಿಗಳಲ್ಲಂತೂ ರೈತರು ಗುಳೆ ಹೊರಟಿದ್ದಾರೆ, ಹೊಟ್ಟೆ ಪಾಡಿಗೆ ಊರು ಬೇಸಾಯ ತೊರೆದು. ಹಾಲು ಗಬ್ಬದ ಹಸುಗಳನ್ನು ಗೋವಳರು ಕಟುಕರಿಗೆ ಮಾರುತ್ತಿದ್ದಾರೆ. ಆರಕ್ಕೆ ಮೂರಾಗಿ ಪ್ರಾಣಿಗಳೊಂದಿಗೆ ನೆಲವನ್ನೂ ತೊರೆಯಲು ಸಿದ್ಧ, ನೆಲವನ್ನೇ ನಂಬಿ ಬೆಳೆದ ಒಕ್ಕಲು ಮಕ್ಕಳು. ಕೊಳ್ಳುವವರಾದರೂ ಬೇಕಲ್ಲ. ಜನತೆಯ ಈ ಒಕ್ಕೊರಲಿಗೆ ಸರ್ಕಾರದ ಉತ್ತರವೇನು?! ಇನ್ನೂ ಬೇಸಗೆ ಕಳೆದು ಮಳೆಮೋಡ ಕಟ್ಟಲು ಆರುತಿಂಗಳಾದರೂ ಬೇಕಲ್ಲ. ಅದೂ ಗ್ಯಾರಂಟಿ ಏನಲ್ಲವಲ್ಲ. ಭೀಕರ ಬರಗಾಲದ ಸುದ್ದಿ ಕೇಳುತ್ತಲೇ ಶೃಂಗೇರಿ ತಲುಪಿದಾಗ ಮಧ್ಯರಾತ್ರಿ. ನಮಗೋ ಚಿಂತೆ... ಸಾಮೂಹಿಕ ವಸತಿಗೃಹದ ಶೌಚಾಲಯ ಪ್ರವೇಶಕ್ಕೆ ಸುತರಾಂ ಒಗ್ಗುವುದಿಲ್ಲೆಂಬ ಕಲಿತವರ ಮಡಿವಂತಿಕೆ.</p>
<p>ಗೆಳತಿಯ ತಂಗಿಯ ಮೈದುನನ ಮಾವನವರು ಅಲ್ಲಿರುವರೆಂಬ ಬಾದರಾಯಣ ಸಂಬಂಧ ಹುಡುಕಿಕೊಂಡು ಬೆಳಗಿನ ಜಾವದಲ್ಲಿ ಬಾಗಿಲು ತಟ್ಟಿದಾಗ ಆ ನರಸೆಳೆಯುವ ಚಳಿಯಲ್ಲೂ ಸಹಜ ಸೌಜನ್ಯದಿಂದ ಕರೆದೊಯ್ದು, ಜಮಖಾನೆ ಹಾಸಿ, ನೀರೊಲೆಗೆ ಉರಿಹಚ್ಚಿ ಸ್ನಾನಕ್ಕನುವು ಮಾಡಿಕೊಟ್ಟ ವೃದ್ಧ ದಂಪತಿಗಳಿಗೆ ಹೇಳಿದ ಮಾತು ಬಾಯುಪಚಾರಕ್ಕಲ್ಲ. ಅಲ್ಲಿಂದ ಮಹಾಬಲೇಶ್ವರ ದೇವಾಲಯ ಜೀರ್ಣೋದ್ಧಾರವಾಗಿರುವುದನ್ನು ನೋಡಿ, ಶಾರದೆ ಎದುರು ನಿಂತು ಕೈಮುಗಿದು ಕಣ್ಮುಚ್ಚಿಕೊಂಡದ್ದು ಧನ್ಯತೆಯನ್ನೇ. ಅಂತರಂಗ ನಂಬುವ ತಾಯಿ ಮಮತೆಗೆ ನೂರು<br />ರೂಪ, ನೂರು ಹೆಸರು. ತುಂಗೇ ಜಲ ಕುಡಿದು ಗೆಳತಿಯರೊಡನೆ, ಗುಂಪಿನೊಡನೆ ಬಸ್ಸೇರಿ ಹೊರಟಾಗ ಮತ್ತೆ ಮತ್ತೆ ತಾಯಿ ಮಡಿಲಿಗೆ ಜಿಗಿಯುವ ಮಗುವಿನಂತೆ ಮನಸ್ಸು. ಪುನಃ ಬರಬೇಕು, ಮತ್ತೆ ಮತ್ತೆ ಕಣ್ತುಂಬಾ ಕಾಣಬೇಕು ಮನದಣಿಸಿಕೊಳ್ಳಬೇಕೆಂಬ ಹಂಬಲ. ದಾರಿಯುದ್ದಕ್ಕೂ ಕಾಡೇ. ಅದನ್ನೊತ್ತರಿಸಿ ತನ್ನ ತನದಿಂದ ಆ ದಟ್ಟ ಕಾಣಿಸುವ ಕಾಫಿ ಟೀ ತೋಟಗಳು, ಅಡಿಕೆ ಬಾಳೆ ತೆಂಗು. ಕೊಪ್ಪದಲ್ಲಿಳಿದು ಊಟ ಮುಗಿಸಿ ಬರುವಾಗ ಇನ್ನೂ ಮೂರು ತಾಸಿನ ನಂತರ ಹೊರಟರಾಯಿತೇ ಆಗುಂಬೆಗೆಂಬ ನಿರ್ವಾಹಕರ ನುಡಿ. ಮಾಡುವುದೇನು? ಸುಡುಬಿಸಿಲು, ಧೂಳು ತಂದ್ರಾವಸ್ಥೆಯಲ್ಲಿದ್ದ ಊರು. ತಪ್ಪು ಮಾಡಿದವರನ್ನು ಕೊಪ್ಪಕ್ಕೆ ಹಾಕೆಂಬ ನುಡಿಯಿತ್ತು ಹಿಂದೊಮ್ಮೆ. ಹಾಗೆ ಕಾಲಾಡಿಸಿ ಬರುವ ಚಾಪಲ್ಯದಿಂದ ಹೊರಟೆವು. ಬಲಿತು ಗೊರಟು ಗೊರಟಾದ ಕಾಫಿ ಗಿಡ ನಿರುಪಯೋಗಿ ಎನಿಸಿದಾಗ ಕಿತ್ತು ಅದಕ್ಕೆ ವಾರ್ನಿಶ್, ಪಾಲಿಶ್ ಮಾಡಿ ಹಲಗೆ ಬಡಿದು ಹೂ ಕರಂಡಕ ಇಡುವ ಹೊಸ ಫ್ಯಾಶನ್ ಸ್ಟ್ಯಾಂಡ್ ತಯಾರಿಸುತ್ತಿದ್ದ ಅಂಗಡಿ. ತನಗೆ ತಾನೇ ವಿಕೃತವಾಗಿ ಬೆಳೆದಿದ್ದ ಕಾಫೀ ಗೊರಟಿನ ಸಹಜವಾಗಿಯೇ ಮೂಡಿದ್ದ ಸುತ್ತ ಸೌಂದರ್ಯವನ್ನು ಹಾಳುಮಾಡುವ, ಅದನ್ನೇ ಮೆಚ್ಚಿಕೊಳ್ಳುವ ಮಹಾ ಜನತೆಯ ಬಗ್ಗೆ ದುಃಖ ಮಿಶ್ರಿತ ಕನಿಕರ, ತಿರಸ್ಕಾರವೆನಿಸಿತು. ನಮ್ಮ ಊರುಗಳಲ್ಲಿ ನಾಶವಾಗಿಹೋಗುತ್ತಿರುವ ಕರಕುಶಲತೆ ಸೌಂದರ್ಯಾಭಿಲಾಶೆಗಳ ಬಗ್ಗೆ ಯಥಾಶಕ್ತಿ ಪರಸ್ಪರರನ್ನು ಕೊರೆಯುತ್ತಾ ಸುಸ್ತಾಗಿ ಊರು ಗಸ್ತು ಮುಗಿಸುವ ವೇಳೆಗ ಬಚ್ಚಲ ಸಮಸ್ಯೆ. ಮುಖ ಕೈ ಕಾಲು ತೊಳೆದು ಸ್ವಲ್ಪವಾದರೂ ಅಹ್ಲಾದದಿಂದ ಸೂರ್ಯಾಸ್ತ ಕಾಣಬೇಕೆಂಬ ಅದಮ್ಯ ಚಾಪಲ್ಯ. ಹೋಗುವುದೆಲ್ಲಿ? ಹೋಟಲಿನಲಂತೂ ನರಕ. ಸುಲಭ ಶೌಚಾಲಯಗಳೆಂಬ ಸಾರ್ವಜನಿಕ ಸ್ಥಳಗಳನ್ನು ಪರಸ್ಥಳಗಳಲ್ಲಿ ಹುಡುಕಿಕೊಂಡೇ ಹೋಗಬೇಕು. ಚಿಕ್ಕ ಊರುಗಳಲ್ಲಿ ಮಂದಿ ಮನೆಗಳೇ ನಮ್ಮ ಪಾಲಿನ ಸ್ವರ್ಗ. ತಲೆ ಕೆಡಿಸಿಕೊಂಡು ತಡಕಿದರೂ ಇಲ್ಲಿ ಯಾರಿಗೂ ಸಂಬಂಧಿಕರಿಲ್ಲ. ಮತ್ತೇನು ಗತಿ? ಆಪತ್ಕಾಲದಲ್ಲಿ ಅಪಮಾನಕ್ಕೆಡೆಯಿಲ್ಲ. ಹಾದಿ ಸವೆಸುತ್ತಿರುವಾಗ ಮುದ್ದಾದ ಹುಡುಗಿಯರಿಬ್ಬರು ಬಾಗಿಲ ಬಳಿ ಬ್ಯಾಡ್ಮಿಂಟನ್ ಆಡುತ್ತಿದ್ದರು. ಊರಾಚೆಯ ಮನೆ. ಇರುವುದರಲ್ಲೇ ಧೈರ್ಯವಹಿಸಿ ಬಾಯಾರಿಕೆ, ನೀರು ಕೇಳುವ ಪೂರ್ವ ಪೀಠಿಕೆ. ತುಂಬು ಮನಸ್ಸಿನ ಆ ಮಕ್ಕಳ ತಾಯಿ ಸೂಕ್ಷ್ಮ ಅರಿತು ಒಳಗೊಯ್ದು ಆಸರ ಬ್ಯಾಸರಗಳಿಗೆ ಅನುವುಮಡಿಕೊಟ್ಟಿದ್ದೇ ಅಲ್ಲದೆ ಪಾನಕೋಪಚಾರ ಬೇರೆ ನಡೆಸಿದ ರೀತಿ ನಮ್ಮ ಕೃತಕ ಕಲಿಕೆಯ ಚೂಪುಗಾರಿಕೆ, ಬಿನ್ನಾಣ ವಾಗ್ವೈಖರಿಗಳಿಗೆ ಮೌನ ಗೌರವದರ್ಥ ಕಲಿಸಿತ್ತು. ಅನಿರೀಕ್ಷಿತವೂ ಆಗಂತುಕವೂ ಆಗಿ ಬರುವವರನ್ನು ಸಧೃಹತೆಯಿಂದ, ಸಂತೋಷದಿಂದ ಆದರಿಸುವ ನನ್ನೂರ ಜನರ ಸಂಸ್ಕೃತಿ ಎದುರು ಅಲ್ಲಿನ ಬಡತನ,<br /><em>ಅಮೆರಿಕನ್ನಡದ ಕತೆಗಳು/೧೬೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೬೧</em><br />ಕುಂದು ಕೊರತೆಗಳೆಲ್ಲಾ ಗೌಣ. ನಮ್ಮೂರ ಆಂತರ್ಯ ಎಂತಹುದು ಎಂಬ ಪರೀಕ್ಷೆಗೆ ರಾಕ್ಷಸ ಪಟ್ಟಣಗಳು ಸರಿಯಾದ ಸ್ಥಳವಲ್ಲ. ಹಳ್ಳಿಯೂರುಗಳಿಗೆ ಹೋಗಬೇಕು. ಅದರಲ್ಲೂ 'ಸರ್ವೇಸಾಧಾರಣ' ಎನಿಸುವ ಮನೆಗಳಿಗೆ! ಇಂದಿನ ಪ್ಲಾಸ್ಟಿಕ್ ಯುಗದಲ್ಲೂ ಅಲ್ಲಿ ಮಿರುಗುವ ಚಿನ್ನದ ಹೃದಯಗಳನ್ನು ಕಂಡಾಗ ಅದೇನೋ ಒಂದು ಪರಿಯ ಕಳ್ಳ ಭಾವನೆ. ಅಲ್ಲೇ ಉಳಿದು ಸಮುದಾಯ, ಸಮಾಜಕ್ಕೊಂದು ನೆರವು ನೀಡದೆ ಸ್ವಾರ್ಥ ಸೇವೆಗೆ ಓಡಿಬಂದೆವೇನೋ ಎಂಬ ಸಂದೇಹ. ಕಾರಣ ಏನೇ ಇರಲಿ ವಾಂಛೆಯಂತೂ ಮಾಸಿಲ್ಲ. ದೇಹ ವಲಸೆ ಬಂದರೂ ಸ್ನೇಹ ಮರೆತಿಲ್ಲ. ಎಂದೋ ಒಮ್ಮೆ ನಾವು ಹಿಂತಿರುಗುತ್ತೇವೆ ಅಲ್ಲಿಗೇ ಎಂಬ ಮರೀಚಿಕೆ ನಂಬಿಯೇ ವೃದ್ಧರಾಗುತ್ತಿದ್ದೇವೆ. ಇಷ್ಟುಕಾಲ ಊರ ಹೊರಗುಳಿದು ಮರಳಿದರೆ ಅಲ್ಲೂ ನಾವು ಪರದೇಶಿಗಳೇ ಆಗಲಾರೆವೇ? ನಮ್ಮ ತಮ್ಮವರು ಸಮಕಾಲೀನರೇ ! ಕಣ್ಮರೆಯಾದಮೇಲೆ ಹೋಗಿ ಮಾಡುವುದಾದರೂ ಏನನ್ನು? ನಮ್ಮನ್ನು ಆದರಿಸಿ ಆನಂದಿಸುವವರಾದರೂ ಯಾರು? ಹೆತ್ತವರು, ಬೆನ್ನಲ್ಲಿ ಬಿದ್ದವರು, ಬೇಕಾದವರು (ಬೇಡವಾದವರೂ ಸಹಾ!) ಎಲ್ಲರಿಂದ ಬೇರ್ಪಟ್ಟು ಬೇರೆಯೇ ವ್ಯಕ್ತಿಗಳಾಗಿ ಹೋಗಿರುವ ನಾವು ಅವರಿಗಾದರೂ ಏಕೆ ಬೇಕು!</p>
<p>ಆಗುಂಬೆ ತಲುಪುವ ವೇಳೆಗೆ ಮನಸ್ಸೆಲ್ಲಾ ಕಾಳ ಕತ್ತಲೆ. ಖಿನ್ನ ಮನಸ್ಸಿನಲ್ಲೇ ತಿಟ್ಟಿನ ಮೇಲೇರಿ ಕೂತು ದಿಗಂತದಲ್ಲಿ ಬೆಳ್ಳಿ ನಾಗರವಾಗಿ ಕಾಣುತ್ತಿದ್ದ ಅರಬ್ಬೀ ಸಮುದ್ರದ ದಿನಮಣಿಯನ್ನು ಗುಳುಂ ಎನ್ನಿಸುವುದಕ್ಕೆ ಕಾದಿರುವಾಗ ಸುತ್ತಲಿನ ಕಾಡು ಬೆಟ್ಟ ಝರಿ ದರಿಗಳೆಲ್ಲಾ ತಲೆಹೊಕ್ಕು ಸಾಂತ್ವಾನಗೊಳಿಸತೊಡಗಿದವು - 'ಅಳಬೇಡಕ್ಕಾ ಒಳಗೊಳಗೆ; ಊರಿಗೆ ದೂರವಾದರೂ ಉಲ್ಲಾಸಕ್ಕೆ ದೂರವಾಗಬೇಡ. ಬಾ, ಆದಾಗ ಬಾ. ಬಂದಾಗ ಮೈ ಮನಸ್ಸಿಗೆ ಉತ್ಸಾಹ ತುಂಬಿಕೋ. ನೆನಪಿನಲ್ಲಿ ನಮ್ಮನ್ನಿಳಿಸಿಕೋ. ನಿನಗೇ ತಡೆಯೆಂದೆನಿಸಿದಾಗ ನೀ ಬರುವುದಾದರೆ ನಿನ್ನ ಮನೆಬಾಗಿಲು ತೆರೆದೇ ಇರುತ್ತದೆಯಲ್ಲ! ಚಿಂತೆ ಏಕೆ? ಇದೇ ಕಾನೂ ಅದೇ ಬಾನು, ಒಂದೇ ನೆಲದ ಆಚೆ ನೀನು; ಮತ್ತೇಕೆ ಈ ಎಲ್ಲ ದುಃಖ, ಕೊರಗು?' ಬಿಕ್ಕುತ್ತಿದ್ದ ಮನಸ್ಸು ಸಮಾಧಾನಗೊಂಡು ಸುತ್ತಲಿನವರೊಂದಿಗೆ ವಡೆ, ಕಾಫಿ ಸವಿದರೂ ಆಂತರ್ಯ ನಿರ್ದಾಕ್ಷಿಣ್ಯವಾಗಿ ಹೇಳಿತು : ಸಂವೇದನಾಶೀಲ ವ್ಯಕ್ತಿ ಸ್ವೇಚ್ಛೆಯಾಗಿ ಅಲೆದಾಡುತ್ತಾ ಹೆಗ್ಗಾಡಿನಂಚಿನಲ್ಲಿ ಕೂತು ಕಂಡ ಸೂರ್ಯಾಸ್ತದ ಬೆರಗು ಬೆಡಗೇ ಬೇರೆ, ನಾವಿಲ್ಲಿ ಜಾತ್ರೆನೆರೆದು ನೋಡುತ್ತಿರುವ ತಮಾಷೆಯೇ ಬೇರೆ? ಅದೇ ಸೂರ್ಯ, ಅದೇ ಅಸ್ತಮಾನವಾದರೂ ಮನಸ್ಸಿನ ಪರಿಪಕ್ವತೆ, ವ್ಯಕ್ತಿತ್ವ ವಿಶೇಷ, ಪರಿಗ್ರಾಹ್ಯತೆ, ಪರಿಸರದ ಪ್ರಭಾವಗಳನ್ನೂ ಅನುಸರಿಸಿ ಭಾವಪ್ರಚೋದನೆ ಆಗುತ್ತದಲ್ಲವೇ? ರವಿಯು ಕಾಣದ್ದನ್ನು ಕವಿ ಕಂಡ; ಆದರೆ ಆ ಕವಿಯು ಕಾಣಲಾಗದ ಅಪೂರ್ವ ಅಪಾರ ಅಮೋಘ<br />ಅನುಭವಗಳಿಗೆ ಪ್ರತಿ ಹೃದಯವೂ ಉತ್ತರಾಧಿಕಾರಿಯೇ ತಾನೇ!</p>
<p>ಮೂರು ಹಗಲು ಮೂರು ರಾತ್ರಿ ಮೂರೇ ಕ್ಷಣವೆನಿಸಿ ಹಿಂತಿರುಗಿದವಳಿಗೆ ತಾಯ್ನೆಲವನ್ನು ಬಿಟ್ಟುಬರುವ ಚಡಪಡಿಕೆ. ಮರಳಿ ಬಂದು ನಿರಾಳವಾಗಿ ನನ್ನೂರ ಮೂಲೆ ಮೂಲೆಗಳಲ್ಲೂ ಸುತ್ತಿಬರುವ ಆಸೆ ಬಳ್ಳಿ ಹಬ್ಬಿಸಿಕೊಂಡು ಭಾರತ ಬಿಡುವಾಗ ಕಣ್ತುಂಬಿ ಕತ್ತಲಲ್ಲಿ ಕೆಳಗುರುಳಿದ ಎರಡು ಹನಿಗಳಿಗೆ ಭಗೀರಥ ಯತ್ನ ಬೇಕಾಗಲಿಲ್ಲ.</p>
<p>ಆ ನೆಲ, ಆ ಜಲದ (ಈಗ ಅಪರೂಪವಾದರೂ ಕೂಡ) ಬಲದಲ್ಲಿ ಬೆಳೆದ ನನ್ನ ಬದುಕು ಕಡೆಯ ಬಾರಿ ಹೆಜ್ಜೆ ಕಿತ್ತು ವಿಮಾನದ ಮೆಟ್ಟಲೇರುವಾಗ ಆದ್ರ್ರತೆಯಿಂದ ತಲೆತಗ್ಗಿಸಿ ಹಾರೈಸುತ್ತಿತ್ತು- ನನ್ನೂರಿಗೆ ಒಳ್ಳೆಯದಾಗಲಿ, ನನ್ನವರೆಲ್ಲಾ ನೆಮ್ಮದಿಯಿಂದಿರಲಿ, ಮಳೆ ಬೆಳೆ ಹಾಲು ಹೈನು ಸಮೃದ್ಧಿಯಾಗಲಿ .......</p>
<p>ಹರಕೆ ಹೊಸದಲ್ಲ; ಗೀರ್ವಾಣ ಭಾಷೆಯಲ್ಲಿ ಸಾವಿರಾರು ವರ್ಷಗಳ ಹಿಂದೆ ಋಷಿವರೇಣ್ಯರು ಅರಣ್ಯ ಅಣುರಣಿಸುವಂತೆ ನುಡಿದುದನ್ನೇ ನನ್ನಂತರಂಗ ಮಾರ್ದನಿಸುತ್ತಿತ್ತು. ಆ ಕಳಕಳಿಯ ಮೊರೆತ ನನ್ನೊಳಗಿರುವ ತನಕ ನಾನೆಲ್ಲಿದ್ದರೂ ಬದುಕು ಹಸನುಮಾಡಿಕೊಳ್ಳಬಲ್ಲೆ ಎಂಬ ನಂಬಿಕೆಯಾಸರೆಯಲ್ಲಿ ನನ್ನ ನೆಲಬಿಟ್ಟಾಗ ನಡು ರಾತ್ರಿ ಮೀರಿತ್ತು.</p>
<p><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
<p></p>
<p>
<strong>ಮರುಭೂಮಿ</strong>
</p>
<p>ನಾನು ಮೊದಲ ಸಲ ರಾಣಿಮಾನ ನೋಡಿದ್ದು, ಹೊಸ ವರ್ಷದ ದಿನ ನಡೆದ ಮ್ಯಾತ್ ಪಾರ್ಟಿಯಲ್ಲಿ. ಅವಳನ್ನು ನೋಡುತ್ತಿದ್ದಂತೆ ನಾನು ಹಲವಾರು ವರ್ಷಗಳ ಹಿಂದೆ ಮೊದಲಸಲ ಮ್ಯಾತ್ ಪಾರ್ಟಿಗೆ ಹೋಗಿದ್ದೇ ಜ್ಞಾಪಕಕ್ಕೆ ಬರುತ್ತಿತ್ತು. ಅದೇನೋ ಮೂಕ ಭಯ, ಮುಜುಗರ, ನಾಚಿಕೆ. ನನ್ನನ್ನು ಯಾರೂ ನೋಡುತ್ತಿಲ್ಲ, ನನ್ನ ವಿಷಯ ಯಾರೂ ಯೋಚಿಸುತ್ತಿಲ್ಲ ಎಂದು ತಿಳಿದುಕೊಳ್ಳುವುದಕ್ಕೆ ನನಗೆ ಹದಿನಾಲ್ಕು ವರ್ಷಗಳು ಬೇಕಾಗಿತ್ತು.</p>
<p>ರಾಣಿಮಾ ಗಂಡ ದಿಲೀಪನು ನಮ್ಮವರಂತೆ ಮ್ಯಾತ್ ಪ್ರೊಫೆಸರು. ಇಂಡಿಯಾದಿಂದ ಕರೆತಂದ ತನ್ನ ಹೊಸ ಹೆಂಡತಿಯನ್ನು ತನ್ನದೇ ಆದ ಈ ಪ್ರಪಂಚಕ್ಕೆ ಈ ಪಾರ್ಟಿಯಲ್ಲಿ ತೋರಿಸುತ್ತಿದ್ದ. ಅವನ ಸಂಕೋಚ ಭಯಗಳನ್ನು ಅವನಾದರೋ ವಿಸ್ಕಿ ಗ್ಲಾಸಿನಲ್ಲಿ ಮುಳುಗಿಸಬಹುದಾಗಿತ್ತು. ಅವನು ಆಗಾಗ್ಗೆ ಬೀರುತ್ತಿದ್ದ ನೋಟುಗಳು ರಾಣಿಮಾಗೆ ಅರ್ಥವಾಗದೆ ಏನೂ ಇರಲಿಲ್ಲ. ಧೈರ್ಯಮಾಡಿ ಒಬ್ಬಿಬ್ಬರನ್ನು ನೋಡಿ ಆಗಾಗ್ಗೆ ಮುಗುಳ್ನಗೆ ಬೀರುವ ಪ್ರಯತ್ನ ಮಾಡುತ್ತಿದ್ದಳು. ಒಂದು ಸಲ ನನ್ನ ಕಡೆ<br /><em>ಅಮೆರಿಕನ್ನಡದ ಕತೆಗಳು/೧೬೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೬೩</em><br />ನೋಡಿ ನಕ್ಕಾಗ ಅವಳನ್ನು ಮಾತಾಡಿಸೋಣ ಎಂದು ಅವಳ ಹತ್ತಿರ ಹೋದೆ.</p>
<p>ಬಿಳೀ ಸೀರೆ ಬಿಳೀ ಕುಪ್ಪಸ ತೊಟ್ಟು ಕುರ್ಚಿಯ ಕೊನೆಯಲ್ಲಿ ಕುಳಿತಿದ್ದ ರಾಣಿಮಾ ಕೆನ್ನೆಗಳು ಬಣ್ಣ ಬಳಿದಂತೆ ಕೆಂಪಾಗಿದ್ದವು. ಅವಳ ಇಂಗ್ಲೀಷು ನನ್ನ ಹಿಂದಿ ಸರಿ ಸಮವಾಗಿದ್ದವು. ಎಡವುತ್ತಾ, ಕುಂಟುತ್ತಾ ಪರಸ್ಪರ ಪರಿಚಯ ಮಾಡಿಕೊಂಡೆವು. ಇಬ್ಬರ ಮನೆಗಳು ಒಂದೇ ರಸ್ತೆಯಲ್ಲಿ ಇದ್ದಿದ್ದರಿಂದ ಪುನಃ ಬೇಟಿಯಾಗುವ ಭರವಸೆ ಇಬ್ಬರಿಗೂ ಉಳಿಯಿತು.</p>
<p>ಕೆಲವು ದಿನಗಳ ನಂತರ ನಾನು ಮೇಲ್ ತರಲು ಗೇಟಿನ ಹತ್ತಿರ ಹೋದಾಗ ರಾಣಿಮಾ ರಸ್ತೆಯಲ್ಲಿ ನಿಂತಿದ್ದಳು. ಪುನಃ ಸ್ವಲ್ಪ ಮಾತುಕತೆಯಾಯಿತು. ಅವಳ ಮಾತೃಭಾಷೆ ಅಸ್ಸಾಮಿ ಆದರೂ ಬೆಂಗಾಲೀ ಮತ್ತು ಹಿಂದಿ ಅವಳಿಗೆ ಚೆನ್ನಾಗಿ ಬರುತ್ತಿತ್ತು. ಒತ್ತಾಯ ಮಾಡಿ ಜೊತೆಗೆ ಮನೆಗೆ ಕರೆದುಕೊಂಡು ಹೋದಳು. ಲಿವಿಂಗ್ ರೂಂನಲ್ಲಿದ್ದ ಸಿತಾರ್ ನೋಡಿ ಅವಳಿಗೆ ನನ್ನಂತೆ ಹಾಡಿನಲ್ಲಿ ಅಭಿರುಚಿಯಿದೆ ಎಂದು ತಿಳಿಯಿತು. ನನ್ನ ಬಲಾತ್ಕಾರಕ್ಕೆ ಒಂದೆರಡು ಹಾಡುಗಳನ್ನು ಚೆನ್ನಾಗಿ ನುಡಿಸಿದಳು. ಇದಾದ ನಂತರ ನಮ್ಮಿಬ್ಬರ ಪರಿಚಯ ಇನ್ನೊಂದು ಮೆಟ್ಟಲು ಏರಿತ್ತು.</p>
<p>ಒಂದೇ ರಸ್ತೆಯಲ್ಲಿ ಮನೆಗಳಿದ್ದರೂ ರಾಣಿಮಾ ಗಂಡನೂ, ನನ್ನ ಗಂಡನೂ ಅಂತಹ ಸ್ನೇಹಿತರೇನಲ್ಲ. ಒಬ್ಬರನ್ನೊಬ್ಬರು ಊಟಕ್ಕೆ ಕರೆಯುವಂತಹ ಸ್ನೇಹಿತರೂ ಸಹ ಅಲ್ಲ. ನಾನೇ ಒಂದೊಂದು ಸಲ ಕಾಲೇಜಿನಿಂದ ಬೇಗ ಬಂದರೆ ರಾಣಿಮಾ ಮನೆಗೆ ಹೋಗಿ ಬರುತ್ತಿದ್ದೆ. ಅವಳು ಬೆಂಗಳೂರು ಮೈಸೂರಿನ ವಿಷಯ ಕೇಳಿದಂತೆ ನಾನು ಅವಳನ್ನು ಅವಳ ಊರಿನ ವಿಷಯ ಕೇಳುತ್ತಿದ್ದೆ. ಹೀಗಾಗಿ ಅವಳ ಇಂಗ್ಲೀಷ್ ಉತ್ತಮಗೊಂಡಂತೆ ನನ್ನ ಹಿಂದಿ ಉತ್ತಮಗೊಂಡಿತು. ಅಸ್ಸಾಮಿನ ಟೀ ರುಚಿ ನನಗೆ ಹಿಡಿಸಿದಂತೆ ಮೈಸೂರಿನ ಸಾರಿನ ರುಚಿ ಅವಳಿಗೆ ಹಿಡಿಸಿತ್ತು.</p>
<p>ರಾಣಿಮಾಗೆ ತಂದೆ ಇರಲಿಲ್ಲ. ತಾಯಿ ಮತ್ತು ಇಬ್ಬರು ತಂಗಿಯರು ಗೌಹತಿಯಲ್ಲಿ ದೊಡ್ಡಪ್ಪನ ಮನೆ ಹಿಂದುಗಡೆ ಒಂದು ಸಣ್ಣ ಮನೆಯಲ್ಲಿ ಇದ್ದರಂತೆ. ತಿಂಗಳಿಗೊಮ್ಮೆ ರಾಣಿಮಾಗೆ ಅವರಿಂದ ಕಾಗದ ಬರುತ್ತಿತ್ತು.</p>
<p>ನಾನು ಅವಳ ಮನೆಗೆ ಹೋಗಿ ಸ್ವಲ್ಪಹೊತ್ತು ಕೂತು ಮಾತನಾಡಿ, ಟೀ ಕುಡಿದು ಬಂದರೆ ನನ್ನ ಮನಸ್ಸಿಗೆ ಒಂದು ಆರಾಮ, ಶಾಂತಿ ಬರುತ್ತಿತ್ತು. 'ಪಾಪ ಹೊಸದಾಗಿ ಬಂದಿದ್ದಾಳೆ, ಅವಳ ಬೇಜಾರು ನಿವಾರಿಸುವುದಕ್ಕೆ ಹೋಗಿದ್ದೆ' ಎಂದು ನನ್ನ ಗಂಡನಿಗೆ ಹೇಳಿದರೂ ಒಟ್ಟಿನಲ್ಲಿ ಲಾಭ ಪಡೆಯುತ್ತಿದ್ದವಳು ನಾನೇ ಎಂದು ನನಗೆ ಚೆನ್ನಾಗಿ ಗೊತ್ತಿತ್ತು.</p>
<p>ಒಂದು ದಿನ ಮಧ್ಯಾಹ್ನ ಅಡಿಗೆ ಮನೆಯಲ್ಲಿ ಚಪಾತಿ ಹಿಟ್ಟು ಕಲೆಸುತ್ತಿದ್ದೆ. ಬೇಸಿಗೆ ಬಿಸಿಯನ್ನು ದೊಡ್ಡ ಮರಗಳು ಕಟ್ಟಿಹಾಕಿದಂತಿತ್ತು. ಒಂದೊಂದು ಎಲೆಯೂ<br />ಅಲಗಾಡದೇ ನಿದ್ದೆ ಮಾಡುತ್ತಿದ್ದಂದತ್ತಿತ್ತು. ಇದರ ಮುಂದೆ ಬೆಂಗಳೂರಿನ ಸೆಕೆ ಯಾವ ಮೂಲೆಗೋ ಎಂದು ಯೋಚಿಸುತ್ತಿದ್ದೆ. ರಾಣಿಮಾ ಬಾಗಿಲನ್ನು ತಟ್ಟಿ ಒಳಗೆ ಬಂದಳು. ಅವಳನ್ನು ಅಡಿಗೆ ಮನೆಯಲ್ಲೇ ಕೂರಿಸಿ, ಓವನ್ನಲ್ಲಿದ್ದ ಬದನೇಕಾಯಿ ಪಲ್ಯದ ಜೊತೆಗೆ ಬಿಸಿ ಬಿಸಿಯಾದ ಎರಡು ಚಪಾತಿ ಕೊಟ್ಟೆ.</p>
<p>ಅವಳ ಗಂಡ ನ್ಯೂಯಾರ್ಕ್‍ಗೆ ಯಾವುದೋ ಕಾನ್ಫರೆನ್ಸ್‍ಗೆ ಹೋಗಿದ್ದನಂತೆ. ಕಾನ್ಫರೆನ್ಸ್ ಮುಗಿದ ನಂತರ ಅಲ್ಲೇ ಎರಡು ದಿನ ಹೆಚ್ಚಾಗಿದ್ದು ತನ್ನ ನಾಲ್ಕು ವರ್ಷದ ಮಗ ದ್ವಾರಕನನ್ನು ಕರೆತರುವ ಏರ್ಪಾಟಾಗಿತ್ತಂತೆ.</p>
<p>ಇಷ್ಟೆಲ್ಲಾ ಹೇಳಿ ರಾಣಿಮಾ ಸ್ವಲ್ಪ ಹೊತ್ತು ಸುಮ್ಮನಿದ್ದಳು. ಅವಳ ಗಂಡ ಮೊದಲ ಹೆಂಡತಿಯನ್ನು ಡೈವೋರ್ಸ್ ಮಾಡಿದ್ದ, ಮಗ ಅವಳ ಜೊತೆಯಲ್ಲೇ ಇದ್ದ, ರಜಕ್ಕೆ ತಂದೆ ಹತ್ತಿರ ಬರುತ್ತಿದ್ದ ಎಂದು ನನಗೆ ಗೊತ್ತಿದ್ದರೂ ರಾಣಿಮಾ ಜೊತೆ ಅದರ ವಿಷಯ ಯಾವಾಗಲೂ ಮಾತಾಡಿರಲಿಲ್ಲ. ಈಗಲೂ ನಾನು ಅವಳನ್ನು ಏನೂ ಕೇಳಲಿಲ್ಲ. "ರಾತ್ರಿ ಒಬ್ಬಳೇ ಮಲಗಬೇಕಾಗುತ್ತೆ ನೀನು ಬಂದು ನನ್ನ ಜೊತೆ ಮಲಗುತ್ತೀಯಾ?" ಎಂದು ಕೇಳಿದಳು. ನನಗಾದರೋ ಮನೆ, ಮೂರು ಮಕ್ಕಳು, ಗಂಡನನ್ನು ನೋಡಿಕೊಳ್ಳುವ ಜವಾಬ್ದಾರಿ. ಆದರೆ ನನ್ನ ಹತ್ತು ವರ್ಷದ ಮಗಳು ಕಾವೇರಿಯನ್ನು ಕಳುಹಿಸುವುದಕ್ಕೆ ಒಪ್ಪಿದೆ.</p>
<p>ದ್ವಾರಕ ಬಂದ ಮೇಲೆ ರಾಣಿಮಾ ಜೀವನ ಸ್ವಲ್ಪ ಬದಲಾಯಿಸಿತು. ಅವಳಿಗೆ ಆ ಹುಡುಗನನ್ನು ಸಹಿಸುವುದಕ್ಕಾಗದಿದ್ದರೂ ಮೇಲೆ ಏನೂ ತೋರಿಸುತ್ತಿರಲಿಲ್ಲ. ಒಳಗೊಳಗೇ ಮನಸ್ತಾಪ ಬೆಳೆಸುತ್ತಿದ್ದಳು. ತನ್ನ ಗಂಡ ಡೈವೋರ್ಸ್ ಆದ ಹೆಂಡತಿಯೊಂದಿಗೆ ದ್ವಾರಕ ಬರುವ ಅಥವಾ ವಾಪಸ್ಸು ಹೋಗುವ ವಿಷಯಗಳನ್ನು ಫೋನ್ ನಲ್ಲಿ ಮಾತನಾಡಿದ್ದರೆ ರಾಣಿಮಾ ಸಿಡಿ ಸಿಡಿಯಾಗುತ್ತಿದ್ದಳು. ತನ್ನ ಗಂಡ ಎಷ್ಟರವರೆಗೆ ತನ್ನವನು? ಎಂಬ ಪ್ರಶ್ನೆ ಅವಳನ್ನು ಕಾಡುತ್ತಿತ್ತು. ನಿಜ ಹೇಳುವುದಾದರೆ ನನಗೂ ಅವಳ ಪರವಾಗಿ ಪ್ರಶ್ನೆಗಳು ಏಳುವುದಕ್ಕೆ ಶುರುವಾಗಿದ್ದವು.</p>
<p>ಆದರೆ ದ್ವಾರಕನ ವಿಷಯದಲ್ಲಿ ರಾಣಿಮಾ ರೀತಿ ನನಗೆ ಸರಿ ಬೀಳುತ್ತಿರಲಿಲ್ಲ. ಮೊದಲ ಮನಸ್ತಾಪ ನಮ್ಮಿಬ್ಬರಿಗೆ ಈ ವಿಷಯದಲ್ಲೇ ಬಂತು. ದ್ವರಕಾ ಬಹು ಜಾಣ. ಅವನಿಗೆ ಬಹಳ ಬುದ್ಧಿ ಎಂದು ಹೇಳಿದ್ದಕ್ಕೆ ರಾಣಿಮಾ ಕೋಪಗೊಂಡು ಒಮ್ಮೆ ನನ್ನೊಂದಿಗೆ ಮಾತು ನಿಲ್ಲಿಸಿ ಹೊರಟು ಹೋಗಿದ್ದಳು.</p>
<p>ಆದರೆ ನಾನು ದ್ವಾರಕನನ್ನು ಹೊಗಳುವುದಕ್ಕೆ ಕಾರಣ ಇತ್ತು. ಬೆಳೆದ ಹುಲ್ಲು ಕತ್ತರಿಸೋಣ ಎಂದು ನಾನು ಒಮ್ಮೆ ಐಚಿತಿಟಿ ಒoveಡಿ ಶುರುಮಾಡುವುದಕ್ಕೆ ಕಷ್ಟಪಡುತ್ತಿದ್ದಾಗ, ಹತ್ತಿರ ಆಡುತ್ತಿದ್ದ ದ್ವಾರಕ - "ಅದರಲ್ಲಿ ಗ್ಯಾಸ್‍ಇಲ್ಲ ಅದಕ್ಕೆ ಶುರುವಾಗುತ್ತಿಲ್ಲ" ಎಂದು ಹೇಳಿದ. ನಾನು ಗ್ಯಾರೇಜ್‍ನಲ್ಲಿ ಇದ್ದ ಗ್ಯಾಸ್‍ಡಿನ್ ಡಬ್ಬವನ್ನು<br /><em>ಅಮೆರಿಕನ್ನಡದ ಕತೆಗಳು/೧೬೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೬೫</em><br />ತರುವುದಕ್ಕೆ ಅವನನ್ನು ಕಳುಹಿಸಿದೆ. ಇಬ್ಬರೂ ಸೇರಿ ಗ್ಯಾಸ್ ಹಾಕಿದೆವು. ಶುರು ಮಾಡಿದ ಕೂಡಲೇ ಐಚಿತಿಟಿ ಒoveಡಿ ಡಬಡಬನೆ ಬಡಿದುಕೊಳ್ಳಲಾರಂಭಿಸಿತು. ನಾನು ದ್ವಾರಕನನ್ನು ಹೊಗಳುತ್ತೇನೆ ಎಂದೋ ಏನೋ ರಾಣಿಮಾಳಂತೆ ನನ್ನ ಮಕ್ಕಳಿಗೂ ದ್ವಾರಕನನ್ನು ಕಂಡರಾಗದು. ಸ್ಕೂಲ್ ಬಸ್‍ಗೆ ನಿಂತಾಗ ನನ್ನ ಚಿಕ್ಕ ಮಗ ದ್ವಾರಕನಿಗೆ ಒಂದು ಏಟೂ ಹಾಕಿದ್ದನಂತೆ.</p>
<p>ಮತ್ತೊಂದು ಸಲ ನಾನು ರಾಣಿಮಾ ಮನೆಗೆ ಹೋದಾಗ ಸಾಮಾನೆಲ್ಲ ಅಲ್ಲಲ್ಲೇ ಬಿದ್ದಿದ್ದವು. ಲಿವಿಂಗ್ ರೂಮಿನಲ್ಲಿ ಬಟ್ಟೆಗಳು ತೊಳೆಯದ ಲೋಟಗಳು ಇಟ್ಟಾಡುತ್ತಿದ್ದವು. ರಾಣಿಮಾ ಸೋಫಾ ಮೇಲೆ ಕೂತು ಏನೋ ಹೊಲೆಯುತ್ತಿದ್ದಳು. ನನ್ನನ್ನು ನೋಡಿ ಯಾಕೋ ಮೈ ಸರಿಯಾಗಿಲ್ಲ ಎಂದಳು. ವಾಂತಿ ಬರುವಂತಿದೆ, ತಲೆ ಭಾರ, ನಿದ್ದೆ ಎಂದಳು. ನಾನು ತಕ್ಷಣ ಹೇಳಿದೆ " ರಾಣಿಮಾ ನಿನಗೆ ಮಗುವಾಗುತ್ತೆ ಅಂತ ಕಾಣುತ್ತೆ" ಹತ್ತಿರ ಆಡುತ್ತಿದ್ದ ದ್ವಾರಕ ಹೇಳಿದ "ಹೌದು, ರಾಣಿಮಾಗೆ ಮಗುವಾಗುತ್ತೆ ನನಗೆ ಗೊತ್ತು. ಇನ್ನು ಮೇಲೆ ಅವಳು ಕೋಟ್ ಹಾಕಿಕೊಳ್ಳದೆ ಆಚೆ ಹೋಗಬಾರದು" ನಾನು ರಾಣಿಮಾ ಇಬ್ಬರೂ ನಕ್ಕೆವು.</p>
<p>ಕ್ರಮೇಣ ರಾಣಿಮಾಗೆ ಮನೆಗೆಲಸದ ಮೇಲೆ ಆಸಕ್ತಿ ಕಡಿಮೆಯಾಯಿತು. ನೋಡಿದಾಗಲೆಲ್ಲ ಎಂಟು ಗೋಲಿಗಳನ್ನು ಎದುರಿಗಿಟ್ಟುಕೊಂಡು ಗಂಡು ಮಗು ಆಗುತ್ತೋ ಹೆಣ್ಣು ಮಗು ಆಗುತ್ತೋ ಎಂದು ಎಣಿಕೆ ಹಾಕುತ್ತಿದ್ದಳು.</p>
<p>ನನಗೆ ಹೊಲಿಗೆ ಹುಚ್ಚಿರುವುದರಿಂದ ರಾಣಿಮಾಗೆ ಒಂದು ಏಟಿiಣಣiಟಿg ಪುಸ್ತಕ ಕೊಟ್ಟು ಹೊಸ ಮಗುವಿಗೆ ಒಂದು ಸ್ವೆಟರ್ ಹಾಕು ಎಂದೆ. ಪುಸ್ತಕದ ಒಂದು ಹಾಳೆಯನ್ನೂ ತೆಗೆಯದೆ ಹುಚ್ಚುಚ್ಚು ಅಳತೆಯ ಒಂದು ಸ್ವೆಟರ್ ಹಾಕಿದಳು. ತೋಳಳತೆ ಮೂರು ತಿಂಗಳ ಮಗುವಿನದು, ಮೈ ಅಳತೆ ಆರು ವರ್ಷದ ಹುಡುಗರದ್ದಿದ್ದಂತಿತ್ತು, ನಾನು ಅದನ್ನು ನೋಡಿ- "ರಾಣಿಮಾ ನಿನ್ನ ಮಗ ಈ ಸ್ವೆಟರ್ ಹಾಕಿಕೊಂಡರೆ ಎಲ್ಲರೂ ನಗುತ್ತಾರಷ್ಟೆ" ಎಂದೆ. ಒಳಗಿನಿಂದ ಅವಳ ಗಂಡ ಬಂದ, ಆ ಸ್ವೆಟರನ್ನು ಕಿತ್ತು ತೆಗೆದುಕೊಂಡು- "ಮಗುವನ್ನು ನೋಡಿ ನಗುವುದಿರಲಿ ನನ್ನನ್ನು ನೋಡಿ ನಗುತ್ತಾರೆ " ಎಂದು ಹೇಳಿ ಕೋಪದಿಂದ ಒಳಗೆ ಹೋದ.</p>
<p>ರಾಣಿಮಾ ಹೆಣ್ಣು ಮಗು ಹೆಸರಿಗೆ ತಕ್ಕಂತೆ ಗುಲಾಬಿ. ನಮ್ಮ ಕಾವೇರಿಯಂತೂ ೨೪ ಗಂಟೆಗಳೂ ರಾಣಿಮಾ ಮನೆಯಲ್ಲಿ ಕಳೆಯುತ್ತಿದ್ದಳು. ೧೦ ದಿನದ ಗುಲಾಬಿಯನ್ನು ಧೈರ್ಯವಾಗಿ ಅವಳು ಎತ್ತಿಕೊಂಡು ಓಡಾಡುತ್ತಿದ್ದರೆ ರಾಣಿಮಾ ಯೋಚನೆಯಿಂದ ಅವಳ ಹಿಂದೆ ಹಿಂದೆ ಹೋಗುತ್ತಿದ್ದಳು. ಕಾವೇರಿಗೇ ಮಾತ್ರವಲ್ಲ ನಮ್ಮೆಲ್ಲರಿಗೂ ಆ ಮಗುವನ್ನು ಕಂಡರೆ ಪ್ರಾಣ. ದ್ವಾರಕ ತನ್ನ ತಾಯಿ ಹತ್ತಿರ ವಾಪಸ್ಸು ಹೋದ ಮೇಲಂತೂ ರಾಣಿಮಾ ಸಮಸ್ಯೆ ಎಲ್ಲ ಪರಿಹಾರವಾದಂತಿತ್ತು.</p>
<p>ಬೇಸಿಗೆ ಬಂತು. ನಾವು ನಾಲ್ಕು ತಿಂಗಳುಗಳು ಇಂಡಿಯಾಗೆ ಹೋದೆವು. ರಾಣಿಮಾ ವಿಷಯ ಅಲ್ಲೂ ಯೋಚಿಸುತ್ತಿದ್ದೆ. ಅದರೆ ಇಂಡಿಯಾ ಬಿಸಿ ಬಿಸಿ ಅನುಭವಗಳ ಮುಂದೆ ಇಲ್ಲಿಯ ಯೋಚನೆಗಳೆಲ್ಲ ಕ್ರಮೇಣ ಕರಗಿ ಮಾಯವಾದವು.</p>
<p>ಸೆಪ್ಟೆಂಬರ್‍ನಲ್ಲಿ ಹಿಂತಿರುಗಿ ಬಂದ ಮೇಲೆ ನನಗೆ ಕಾಲೇಜ್ ಶುರುವಾಯಿತು. ಓದುವುದು, ಪಾಠ ಹೇಳುವುದು, ಸಾಮಾನುಳನ್ನು ಬೆಸ್‍ಮೆಂಟ್‍ನಿಂದ ಮೇಲೆ ತರುವುದರಲ್ಲಿ ನನಗೆ ನಿಮಿಷವೂ ಪುರಸತ್ತಿರಲಿಲ್ಲ. ಹಾಗೂ ಒಂದು ದಿನ ರಾಣಿಮಾನ ನೋಡಲು ಹೋದೆ.</p>
<p>ಟಿವಿ ನೋಡುತ್ತಾ ಸೋಫಾದ ಮೇಲೆ ಕುಳಿತು ರಾಣಿಮಾ ಊಟಮಾಡುತ್ತಿದ್ದಳು. ಹನ್ನೆರಡು ಗಂಟೆಯಿಂದ ಒಂದಾದ ಮೇಲೊಂದು ಎಲ್ಲಾ Soಚಿಠಿ oಠಿeಡಿಚಿಗಳನ್ನು ನೋಡುವುದನ್ನು ಅಭ್ಯಾಸ ಮಾಡಿಕೊಂಡಿದ್ದಳು. ಮಗು ಈಗ ಅಂಬೆಗಾಲಿಡುತ್ತಿತ್ತು. ಖಾಲಿ ಹಾಲಿನ ಪ್ಲಾಸ್ಟಿಕ್ ಬಾಟಲ್‍ಗಳು ಅಲ್ಲಲ್ಲೇ ಬಿದ್ದಿದ್ದವು. ನಾನು "ಇವು ಏಕೆ" ಎಂದು ಕೇಳಿದ್ದಕ್ಕೆ "ಅವೆಲ್ಲಾ ಗುಲಾಬಿ ಆಟದ ಸಾಮಾನುಗಳು" ಎಂದಳು. ಯಾವ ಸಾಮಾನೂ ಇರಬೇಕಾದ ಜಾಗದಲ್ಲಿರಲಿಲ್ಲ. ಅಡಿಗೆಮನೆಯಲ್ಲಿ ಸಿಂಕ್ ತುಂಬಾ ಪಾತ್ರೆಗಳು ಬಿದ್ದಿದ್ದವು. ಟಿವಿ ಬಿಟ್ಟು ಎದ್ದು ಹೋಗಬೇಕಾಗುತ್ತೆ ಎಂದೋ ಏನೋ ರಾಣಿಮಾ ಟೀ ಬೇಕ ಎಂದೂ ಸಹ ಕೇಳಲಿಲ್ಲ.</p>
<p>ನಾನು ಮನೆಗೆ ಬಂದು ಎಂದಿನಂತೆ ನಾಲ್ಕು ಗಂಟೆಗೆ ಅಡಿಗೆ ಶುರುಮಾದಿದೆ. ಎಂದೂ ಇಲ್ಲದ ರಾಣಿಮಾ ಗಂಡ ಒಳಗೆ ಬಂದ- "ಏನೂ ತಿಳಿದುಕೊಳ್ಳದಿದ್ದರೆ ಒಂದು ವಿಷಯ ಹೇಳುವುದಿದೆ" ಎಂದ. "ರಾಣಿಮಾ ಇಂಡಿಯಾ ವಿಷಯ ಬಹಳ ಯೋಚಿಸುತ್ತಿದ್ದಾಳೆ. ಅವಳು ಆದಷ್ಟೂ ಇಂಡಿಯಾ ಜನರೊಂದಿಗೆ ಮಾತನಾಡಕೂಡದು ಎಂದು ಡಾಕ್ಟರ್ ಹೇಳಿದ್ದಾರೆ" ಎಂದ.</p>
<p>ನನಗೆ ಕೋಪ ಬಂತು. "ಎಂಥಾ ಡಾಕ್ಟರು ಅವನು. ಹೆಂಗಸರು ಒಬ್ಬರಿಗೊಬ್ಬರು ಸ್ನೇಹಿತರಾಗಿ ಮಾತನಾಡಿದರೆ ಹಾನಿ ಎಂಥಾದ್ದು?" ಎಂದೆ. ಆತ ನಯವಾಗೇ ಮಾತನಾಡಿ ಹೋದ.</p>
<p>ಸುಮಾರು ಒಂದು ವಾರದ ಮೇಲೆ ರಾಣಿಮಾ ನನ್ನನ್ನು ನೋಡಲು ಬಂದಳು. ಹಾಗೇ ಮಾತಾಡುತ್ತಾ "ಮೊರು ಭೂಮಿ ಎಂದರೆ ಗೊತ್ತಾ?" ಎಂದು ಕೇಳಿದಳು. ಈ ಪದಕ್ಕೆ ಮಾತ್ರ ಅಸ್ಸಾಮಿ ಭಾಷೆಯಲ್ಲಿ ಏನೋ ಕನ್ನಡದಲ್ಲೂ ಅದೇ ಅರ್ಥ ಎಂದೆ. "ನನ್ನ ಜೀವನ ಇಲ್ಲಿ 'ಮೊರುಭೂಮಿ'ಯಾಗಿದೆ" ಎಂದಳು. ಅವಳ ಮನಸ್ಸಿನಲ್ಲಿ ಎಷ್ಟೋ ಕಷ್ಟಗಳಿವೆ ಎಂದು ನನಗೆ ಗೊತ್ತಿತ್ತು. ಅವಳನ್ನು ಕೂಡಿಸಿ ಲೆಕ್ಚರ್ ಕೊಟ್ಟೆ "ಇಲ್ಲಿ ನಿನಗೇನು ಕಡಿಮೆ ಆಗಿದೆ? ಒಳ್ಳೆ ಗಂಡ, ಗುಲಾಬಿಯಂತಹ ಮಗು, ಸ್ವಂತ ಮನೆ, ಹೊಸ ಕಾರು, ನಿನಗೆ ಹಾಡೂ ಇಷ್ಟ ಅಂತ ನಿನ್ನ ಗಂಡಶ್ ನಿನಗೆ Piಚಿಟಿo<br /><em>ಅಮೆರಿಕನ್ನಡದ ಕತೆಗಳು/೧೬೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೬೭</em><br />ಬೇರೆ ತೆಗೆದುಕೊಟ್ಟಿದ್ದಾನೆ. ಮನೆ ಹೊರಗಾದರೋ ರೋಜಾ ಗಿಡಗಳು, ತರಕಾರಿ ತೋಟ, ಹಣ್ಣಿನ ತೋಟಗಳಿವೆ. ನೀನು ಯಾವುದಕ್ಕೂ ಕೊರತೆ ಪಡಬೇಕಾಗಿಲ್ಲ" ಎಂದು ಹೇಳಿದೆ. ಅವಳು ಸುಮ್ಮನಿದ್ದುದರಿಂದ ಇನ್ನೂ ಮುಂದುವರಿಸಿದೆ_ "ಮಗುವನ್ನು ಚೆನ್ನಾಗಿ ನೋಡಿಕೋ, ಬಣ್ಣದ ಪುಸ್ತಕಗಳನ್ನು ಕೊಡಿಸು, ನೀನೂ ಚೆನ್ನಾಗಿ ಡ್ರೆಸ್ ಮಾಡಿಕೋ, ಮನೆ ನೀಟ್ ಆಗಿಡು, ಗಂಡ ಮನೆಗೆ ಬರುವ ಹೊತ್ತಿಗೆ ನಗು ನಗುತ್ತಾ ಇರು, ಟೀ ಮಾಡಿ ಕೊಡು" ಎಂದೆ.</p>
<p>ರಾಣಿಮಾ ನನ್ನನ್ನು ಯಾವುದೋ ಬೇರೆ ಭಾಷೆಯನ್ನು ಮಾತನಾಡುತ್ತಿದ್ದವಳನ್ನು ನೋಡುವಂತೆ ನೋಡುತ್ತಿದ್ದಳು.</p>
<p>"ನಾನು ಇಂಡಿಯಾಗೆ ಹೋಗಬೇಕು. ನೀನು ಹೇಳಿದ್ದೆಲ್ಲಾ ಇರುವುದಕ್ಕಿಂತ ಇಂಡಿಯಾದಲ್ಲಿ ಒಂದು ಹೊತ್ತು ಊಟ ಮಾಡಿಕೊಂಡಿದ್ದರೂ ಸಂತೋಷವಾಗಿರುತ್ತೇನೆ" ಎಂದಳು. ಹತ್ತಿರ ಆಡುತ್ತಿದ್ದ ಗುಲಾಬಿಯನ್ನು ಎತ್ತಿಕೊಂಡು ಮನೆಗೆ ಹೋದಳು.</p>
<p>ಎಲೆಯುದುರುವ ಋತು ಶುರುವಾಗುತ್ತಿತ್ತು. ಅಡಿಗೆಯ ಮನೆಯ ಕಿಟಕಿಯಿಂದ ಅರೆಬೆತ್ತಲಾಗಿದ್ದ ಮರಗಳು ಕಾಣುತ್ತಿದ್ದವು. ಗಾಳಿಗೆ ಕಂದು ಬಣ್ಣದ ಎಲೆಗಳು ಏನೋ ಜ್ಞಾಪಿಸಿಕೊಂಡಂತೆ ಅಲ್ಲಲ್ಲೇ ಬೀಳುತ್ತಿದ್ದವು. ಫೋನ್ ಹೊಡೆಯುವುದಕ್ಕಾರಂಭಿಸಿತು. ಕೈ ತೊಳೆದು, ಒರೆಸಿ, ಹೋಗಿ ಎತ್ತಿದೆ. ನನ್ನ ಸ್ನೇಹಿತೆ -"ರಾಣಿಮಾ ನಿನ್ನೆ ರಾತ್ರಿ ಇಂಡಿಯಾಗೆ ಹೋದಳು ಗೊತ್ತೇ?" ಎಂದು ಕೇಳಿದಳು. ರಾಣಿಮಾಗೆ ಇದ್ದ ಸ್ನೇಹಿತೆ ನಾನೊಬ್ಬಳೇ ಎಂದು ಎಲ್ಲರೂ ತಿಳಿದುಕೊಂಡಿದ್ದರಿಂದಲೋ ಏನೋ - "ಇಲ್ಲ" ಎಂಬ ಪದ ನಾಲಿಗೆಗೆ ಬೇಗ ಬರಲಿಲ್ಲ....</p>
<p><strong><em>-ಇಂದು ಸೂರ್ಯನಾರಾಯಣ</em></strong>(ಕಿಂಗ್ಸ್‍ಟನ್, ರ್ಹೋಡ್ ಐಲಂಡ್)</p>
<p>
<strong>ಗೋಡೆ</strong>
</p>
<p>
<em>'ಕಾಡು' ಕಾದಂಬರಿಯ ಎರಡನೆಯ ಭಾಗ "ಗೋಡೆ"</em>
</p>
<p>ಶನಿವಾರ ಒಪ್ಪತ್ತಿಗೆ ಸ್ಕೂಲು ಮುಗಿಸಿದ್ದ ಕಿಟ್ಟಿ ಜೊತೆಗಾರರಿಗೆ ಕಾಯದೆ ತಾನೊಬ್ಬನೆ ಅವಸರದಿಂದ ಊರ ದಾರಿ ಹಿಡಿದ. ಅವನ ತಲೆ ತುಂಬ ಮನೆಯಲ್ಲಿ ಏನಾಗುತ್ತಿದೆ ಅನ್ನುವುದೆ ಕುದಿಯುತ್ತಿತ್ತು. ತರಗತಿಯಲ್ಲಿ ಕೂತಿದ್ದಾಗಲೂ ಅಷ್ಟೆ. ಅರಸು ಮೇಷ್ಟರ ಕತೆಯೂ ಇಷ್ಟವಾಗದೆ ಕಿಟಿಕಿಯಾಚೆಗೆ ಕಣ್ಣು ನೆಟ್ಟು ಕೂತುಬಿಟ್ಟಿದ್ದನ್ನು ಅವರು ಗಮನಿಸಿ, ಬೆಂಚಿನ ಮೇಲೆ ನಿಲ್ಲಿಸಿದ್ದರು. ತಾನು ಹಾಗೆ ನಿಂತಾಗ ಹುಡುಗಿಯರೆಲ್ಲಾ<br />ಕಿಸಕ್ಕನೆ ನಕ್ಕು, ಜೀವ ಬಿಟ್ಟುಬಿಡುವಷ್ಟು ಅಪಮಾನವಾಗಿತ್ತು. ಬೇರೆ ಯಾರು ಬೇಕಾದರೆ ನಗಲಿ; ಮೇಷ್ಟ್ರ ಮಗಳು ಮೀನಕ್ಷಿಯೂ ನಕ್ಕಿದ್ದಳು. ಅವಳು ಯಾವಾಗಲೂ ಹಾಗೆ ಮಾಡುವುದಿಲ್ಲ.</p>
<p><strong> </strong>ಮುಳ್ಳು ಚುಚ್ಚಿತು ಎದೆಗೆ.</p>
<p>ಒಂದೊಂದು ಸಲ ನನಗೆ ಲೆಕ್ಕ ಬರದಿದ್ದಾಗ ಅವಳೆ ಕದ್ದು ತೋರಿಸಿ, ಮೈಯಲ್ಲಿ ಬಾಸುಂಡೆ ಬೀಳುವುದನ್ನು ತಪ್ಪಿಸುತ್ತಿದ್ದಳು. ಅವಳ ಅಪ್ಪನನ್ನು ಕಂಡರೆ ಸಾಕು ಎಲ್ಲರಿಗೂ ತೊಳ್ಳೆನಡುಕ. ಅಂಥ ಅರಸು ಮೇಷ್ಟರ ಮಗಳು ಮೀನಾಕ್ಷಿ. ತನಗೊಂದು ದಿನ ಅವಳ ಅಪ್ಪ ಬಿದಿರು ಕೋಲು ಮುರಿಯುವಂತೆ ಬಾರಿಸಿದಾಗ ಅವಳ ಕಣ್ಣಲ್ಲಿ ಬುಳಬುಳನೆ ನೀರಿಳಿದಿದ್ದ ಚಿತ್ರ ಇನ್ನೂ ಕಣ್ಣಿಗೆ ಕಟ್ಟಿದಂತಿದೆ. ಆದರೆ ಮೀನಾಕ್ಷಿ ಇವತ್ತು ನಕ್ಕಿದ್ದೇಕೆ? ಬೆಳಗೆದ್ದು ಯಾರ ಮುಖ ನೋಡ್ದೆ ಅಂತ ಜ್ಞಾಪಿಸಿಕೊಂಡ.</p>
<p>ಊರು ಸಮೀಪಿಸುತ್ತಿದ್ದಂತೆ ಅವನ ಎದೆ ಡವಡವನೆ ಬಡಿದುಕೊಳ್ಳತೊಡಗಿತು. ರಾತ್ರಿ ನಡೆದ ಮಾತುಕತೆ ಅವನ ಕಿವಿಯಲ್ಲಿ ತುಂಬಿಕೊಂಡಿದ್ದವು. ನೆನ್ನೆ ಸಂಜೆಯೇ ಕಿಟ್ಟಿಯ ಇಬ್ಬರು ತಂಗಿಯರು ಬಂದಿದ್ದರು. ಅವರು ಮದುವೆಯಾಗಿದ್ದುದು ಸಾಕ್ಷಿಬೀಡ್ಗೆ. ಅಜ್ಜಿ ನೆನ್ನೆ ಹೊತ್ತಾರೆಯೆ ಅವರನ್ನು ಕರೆದು ಗಾಡಿ ಕಟ್ಟಿ ಕಳಿಸಿತ್ತು. ಸಾಕ್ಷಿಬೀಡು ತಮ್ಮೂರಿಂದ ಆರೇಳು ಮೈಲು ದೂರ ಅಷ್ಟೆ. ಇಬ್ಬರನ್ನೂ ಒಂದೇ ಊರಿಗೆ ಕೊಟ್ಟಿತ್ತು. ಇಬ್ಬರಿಗೂ ಅಪ್ಪ ಅಂದರೆ ಪ್ರಾಣವಂತೆ. ಅಪ್ಪ ಸತ್ತ ಮೇಲೆ ತೌರ ದಾರಿ ಅವರಿಗೆ ಮರತೇ ಹೋಯಿತು ಅಂತ ಅಜ್ಜಿ ಅಳುವುದನ್ನು ಕಿಟ್ಟಿ ಕಂಡಿದ್ದ. ರಜ ಬಂದಾಗ ಕಿಟ್ಟಿ ಸಾಕ್ಷಿಬೀಡಿಗೆ ಹೋಗಿ ವಾರಗಟ್ಟಲೆ ಇದ್ದುಬಿಡುತ್ತಿದ್ದ. ಚಿಕ್ಕಪ್ಪ ಸುಶಿ, ಸಾಕಿ ಯಾರನ್ನೂ ಕಳಿಸುತ್ತಿರಲಿಲ್ಲ. ಸಾಕ್ಷಿಬೀಡು ಊರ ಪಕ್ಕದಲ್ಲಿ ರೈಲು ಹಾದಿ. ಲೆಕ್ಕವಿಲ್ಲದಷ್ಟು ಜನ ತುಂಬಿಕೊಂಡು ಕಬ್ಬಿಣದ ಕಂಬಿಗಳ ಮೇಲೆ ಭಯಂಕರ ಸದ್ದು ಮಾಡುತ್ತ ಹೋಗುವ ರೈಲನ್ನು ನೋಡುವುದೆಂದರೆ ಕಿಟ್ಟಿಗೆ ತುಂಬಾ ಆಸೆ. ಇದ್ದಷ್ಟು ದಿನ ಎಲ್ಲಾ ರೈಲನ್ನು ನೋಡುತ್ತಿದ್ದ. ಅವನ ಜೊತೆಗೆ ಚಿಕ್ಕತ್ತೆಯ ಮಗ ಚನ್ನ ಇರುತ್ತಿದ್ದ. ಅವನ ಹೆಸರು ತನ್ನ ಅಪ್ಪನ ಹೆಸರೆ. ಚೆನ್ನೇಗೌಡ ಅಪ್ಪನ ಹೆಸರು. ಅವನಜ್ಜನದೂ ಅದೆ. ಒಂದು ತಲೆ ಕಳೆದು ಇನ್ನೊಂದು ತಲೆಗೆ ಈ ಹೆಸರನ್ನು ಇಡಲೇಬೇಕು. ಅಜ್ಜಿ ಖುಷಿಯಾಗಿದ್ದಾಗ ಕಿಟ್ಟಿಗೆ ಮಗ ಆದಾಗ ಅವನಿಗೆ ಚನ್ನೇಗೌಡ ಅಂತ ಹೆಸರಿಡುವುದೆಂದು ಈಗನಿಂದಲೇ ಹೇಳುತ್ತಿತ್ತು. ಅದೆಲ್ಲ ನೆನಪಾಗಿ ಕಿಟ್ಟಿಯ ತಲೆ ಹಗುರಾಯಿತು. ಕುಪ್ಪಳಿಸುತ್ತ ಮನೆ ಮುಟ್ಟಿದ. ಅಜ್ಜಿ ಹಜಾರದಲ್ಲಿ ಒಂದೇ ಕೂತಿತ್ತು. ಅತ್ತೆಯರು ಯಾರೂ ಇರಲಿಲ್ಲ. ಕಿಟ್ಟಿ ಒಳಗೆ ಕಾಲಿಟ್ಟವನೇ "ಅಜ್ಜಿ, ಸಾಕಿ, ಸುಶಿ ಬಂದ್ರ ಅಜ್ಜಿ?" ಅನ್ನುತ್ತ ಅಜ್ಜಿಯ ಕತ್ತಿಗೆ ಜೋತುಬಿದ್ದ. ಕಿಟ್ಟಿಗೆ ತನ್ನವರು<br /><em>ಅಮೆರಿಕನ್ನಡದ ಕತೆಗಳು/೧೬೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೬೯</em><br />ಎಂದರೆ ಎಂಥ ಮಾಯಿ? ಅಪ್ಪನ ಹಾಗೆಯೆ. ಅವನಿಗೂ ಒಡಹುಟ್ಟಿದವರಿಗೆ ಎಷ್ಟುಮಾಡಿದರೂ ಸಾಲದಾಗಿತ್ತು. ಚಿಕ್ಕ ತಂಗಿಯ ಮದುವೆಗೆ ತನ್ನ ಕೈಯಲ್ಲಿದ್ದ ನಾಗರಕಪ್ಪವನ್ನೆ ಕರಗಿಸಿ ಅವಳಿಗೆ ದೊಡ್ಡ ಗುಂಡಿನ ಸರಮಾಡಿಸಿಕೊಟ್ಟುಬಿಟ್ಟ. ದೊಡ್ಡ ಸೊಸೆಯೂ ಅಷ್ಟೆ. ಗಂಡ ನಾದಿನಿಯರಿಗೆ ಏನೆಲ್ಲ ಮಾಡಿ ಹೊರಡಿ ಕಳುಸಿದರೂ ಒಂದು ದಿನ ಗೊಣಗಲಿಲ್ಲ. ಎಷ್ಟಾದರೂ ಇವಳು ದೊಡ್ಡಮನೆತನದ ಹೆಣ್ಣಲ್ಲವೆ? ಚಿಕ್ಕಸೊಸೆ ಕಾಲಿಟ್ಟದಿನದಿಂದಲೆ ಶುರುವಾಯಿತು ರಾಮಾಯಣ. ಸಣ್ಣಪುಟ್ಟದಕ್ಕೆಲ್ಲ ದೊಡ್ಡ ರಂಪ. ಕಂಡುಕಂಡೂ ತಾನೇ ತಂದುಕೊಂಡೆ. ಬಡವರ ಮನೆ ಹೆಣ್ಣು ತಗ್ಗಿಬಗ್ಗಿ ನಡೆದುಕೊಳ್ಳುತತ್ತಾಳೆ ಅಂತ ತಾನು ಲೆಕ್ಕ ಹಾಕಿದ್ದು ಪೂರ್ತಿ ತಪ್ಪಾಯಿತು. ಉರಿಮಾರಿ ತಂದು ಕೂಡಿಕೊಂಡಂತಾಗಿ ಈಗ ಏನೆಲ್ಲ ಅನುಭವಿಸಬೇಕು?</p>
<p>ಒಳಗೆ ತುಂಬಿಕೊಂಡಿದ್ದ ಕಹಿಯನ್ನೆಲ್ಲ ಕಕ್ಕುವಂತೆ ಅಜ್ಜಿ ಕಿಟ್ಟಿಯ ಪ್ರಶ್ನೆಗೆ "ಯಾಕೆ ಬತ್ತಾವೆ ಯೇಳು? ನಾಯಿ ವಟ್ಟೇಲಿ ನಾಯಿ ತಾನೆ ವುಟ್ಟದು?" ಎಂದು ರಾಗ ಎಳೆದು ಎಳೆದು ಚಿಕ್ಕವ್ವನ ಜನ್ಮ ಜಾಲಾಡತೊಡಗಿತು. ಕಿಟ್ಟಿ ಯಾಕಾದರೂ ಕೇಳಿದೆ ಅಂತ ಬೆಪ್ಪಾಗಿ ನಿಂತ. ಅಷ್ಟರಲ್ಲಿ ಹಿತ್ತಲಿಂದ ಬಂದ ಅಪ್ಪ ಆಣೆ ಹಾಕಿ ಅಜ್ಜಿಯ ಬಾಯಿ ಮುಚ್ಚಿಸಿತು. ಅಜ್ಜಿ ಬೈಯುವುದನ್ನು ನಿಲ್ಲಿಸಿ ಈಗ ಬಿಕ್ಕಿಬಿಕ್ಕಿ ಅಳತೊಡಗಿತು. ಆ ಮುದಿ ಹೃದಯ ವೇದನೆಯಿಂದ ತುಂಬಿತ್ತು. ಅದು ಹಗುರಾಗುವ ತನಕ ಅದರ ಅಳುವನ್ನು ತಡೆಯುವವರು ಯಾರು?</p>
<p>ನಡುಮನೆಯಲ್ಲಿ ತಲೆ ಬಗ್ಗಿಸಿ ಉಣ್ಣಲು ಕೂತ ಕಿಟ್ಟಿಗೆ ಅವ್ವನ ಮುಖ ನೋಡುವುದಕ್ಕೂ ಭಯ. ಅವ್ವನ ಮುಖ ಬಿಗಿದುಕೊಂಡಿತ್ತು. ಕೋಪ ಬಂದಾಗ ಅವ್ವ ಬಿಗಿದುಕೊಂಡಂತೆ. ಏನೋ ಅಂದುಬಿಡುತ್ತೆ ಇಲ್ಲಿ ಏನಾದರೂ ಮಾಡುತ್ತೆ ಅಂದರೆ ಹಾಗೇನೂ ಆಗುವುದಿಲ್ಲ. ಅದುಮಿಟುಕೊಂಡು ಕಾವು ಕೂತಂತೆ. ಕಿಟ್ಟಿಗೆ ಊಟ ರುಚಿಸಲಿಲ್ಲ. ಇಷ್ಟು ದಿನದ ಹಾಗೆ ಮತ್ತೆ ಬೆಣ್ಣೆ ಬೇಕು ಅಂತಲು ಕೇಳಲಿಲ್ಲ. ತೊಳೆದ ಕೈಯನ್ನು ಚಡ್ಡಿಗೆ ಒರಸಿಕೊಳ್ಳುತ್ತ ಹಜಾರಕ್ಕೆ ಬಂದ. ಮನೆ ಬಣಗುಡುತ್ತಿತ್ತು. ಸೂರ್ಯ ನೆತ್ತಿಯ ಮೇಲೆ ಉರಿಯುತ್ತಿದ್ದು ಅಂಗಳದ ಚಪ್ಪಡಿ ಕಲ್ಲುಗಳು ಕಾದು ಸಿಡಿದು ಬಿಡುತ್ತವೆ ಅನ್ನಿಸಿತು. ಅಂಗಳದ ಒಂದು ಮೂಲೆಯಲ್ಲಿ ಬಚ್ಚಲು. ಹೊರಗಿಂದ ಬಂದವರು ಕೈಕಾಲು ತೊಳೆದ ನೀರು ಆ ಮೂಲೆಯ ಬಚ್ಚಲ ತೂತಿನಿಂದಲೇ ಹಿತ್ತಲಿಗೆ ಹರಿಯುತ್ತಿತ್ತು. ಅದರಿಂದಾಗಿ ಬೇಸಿಗೆಯಲ್ಲೂ ಹಸಿರಾಗಿತ್ತು. ಒಂದೆರಡು ಬಾಳೇಗಿಡ ನಾಕೈದು ಹೂವಿನ ಗಿಡಗಳು. ಸೋಮುವಾರ ಮಾಡುವ ಚಿಕ್ಕಪ್ಪನಿಗೆ ವರ್ಷೊಂಬತ್ತು ಕಾಲ ಹೂಬಿಡುತ್ತಿದ್ದವು. ವಾರ ಮಾಡದೆ ಚಿಕ್ಕಪ್ಪ ಹೊರಗೆ ಕಾಲು ಇಡುತ್ತಿರಲಿಲ್ಲ. ಅಪ್ಪ ಇದ್ದಾಗ ಅಪ್ಪನೇ ಮಾಡುತ್ತಿದ್ದು ಈಗ ಚಿಕ್ಕಪ್ಪ ಮುಂದುವರಿಸಿದ್ದನಂತೆ. ಅಪ್ಪ ಗೌಜಲ ಹಕ್ಕಿ ಜೂಜಿಗೆ ಯಾವ ದೇಶಕ್ಕೆ ಹೋಗಿರಲಿ,<br />ಆಯಿತವಾರ ರಾತ್ರಿ ಮನೆ ಸೇರಿಬಿಡುತ್ತಿದನಂತೆ. ಬೆಳಗೆದ್ದು ವಾರ ಮಾಡಲಿಲ್ಲ ಅಂದರೆ ಅವತ್ತೇ ರಾತ್ರಿ ತಮ್ಮ ಮನೆ ಕಾಯುವ ದೇವಿ ಮಾಸ್ತಮ್ಮ ಕಾಣಿಸಿಕೊಂಡು ರೇಗಿ ಬಿಡುವ ಭಯ. ಸ್ನಾನ ಮಾಡಿ ಮಡಿಯುಟ್ಟು ನಡುಮನೆಯ ಪಟಗಳಿಗೆ ಧೂಪ ಹಾಕುವ ಮೊದಲು ಮಾಸ್ತಮ್ಮನ ಒಡವೆ ಪೆಟ್ಟಿಗೆಗೇ ಮೊದಲ ಪೂಜೆಯಾಗಬೇಕು. ವಾರದಿಂದ ಮನೆಯಲ್ಲಿ ಏನೋ ಆದಂತೆ. ಯಾವಾಗಲೂ ತೊಳೆದಿಟ್ಟು ಕನ್ನಡಿಯಂತಿರುತ್ತಿದ್ದ ಬಚ್ಚಲು ಮೂಲೆಯಲ್ಲಿ ನೀರು ಕಟ್ಟಿಕೊಂಡು ಕೊಚ್ಚೆಯಾಗಿತ್ತು. ಕೊಟ್ಟಿಗೆಯ ಗಂಜಳ ಹರಿದುಬಂದ ಆ ಮೂಲೆಯಲ್ಲಿ ಕೆಟ್ಟ ವಾಸನೆ. ಮಾಡಲು ಏನೂ ತೋರದೆ ಕಿಟ್ಟಿ ಕೊಟ್ಟಿಗೆಯಲ್ಲಿ ಬಿದ್ದಿದ್ದ ಕೋಲಿನಿಂದ ಬಚ್ಚಲ ಬದಿಯನ್ನು ಕೆದಕುತ್ತಾ ಕೂತ. ಅಸಂಖ್ಯಾತ ಬಚ್ಚಲು ಹುಳುಗಳು ಪುತಪುತನೆ ಮುಲುಗುಟ್ಟಿದುವು. ಕಿಟ್ಟಿಯ ಕೋಲಿನ ತಿವಿತಕ್ಕೆ ಕೆರಳಿದಂತೆ ಕೆಲವು ನಿಗರಿ ನಿಗರಿ ಇಡೀ ಮೈಯೆತ್ತಿ ಆಡಿಸಿದವು.</p>
<p>ಕಿಟ್ಟಿಯ ಕಣ್ಣಿಗೆ ರಾತ್ರಿ ನಡೆದದ್ದು ಮತ್ತೆ ತೆರದುಕೊಂಡಿತು. ಅಪ್ಪ ಎಷ್ಟು ಪರಿಯಾಗಿ ಹೇಳಿದರೂ ಚಿಕ್ಕಪ್ಪ ಊಂ ಅನ್ನಲಿಲ್ಲ. ಯಾವತ್ತೂ ಇಲ್ಲದ ಹಠ. ಅತ್ತೆಯ ಮಾತಿಗೂ ಸೊಪ್ಪು ಹಾಕಲಿಲ್ಲ. "ಸಣ್ಣ ಪುಟ್ಟ ಮಾತಿಗೆಲ್ಲ ಓಡೋಗ ಬಡ್ಡಿ ವೋಗ್ಲಿ ಬುಡಿ, ಯಾವತ್ತು ಬರ್ತಾಳೋ ಬರ್ಲಿ, ಬಾ ಅಂತ ನಾನೇ ಓಗಿ ಕರೆಯಾಕೆ ನಾನೇನು ಅವಳಾಂಗೆ ತಿರಿಕೆಯೆತ್ತೋ ಮನೇಲಿ ಉಟ್ಟಿಲ್ಲ" ಅಂತ ಅಂದಿದ್ದೆ ಎದ್ದು ಹೊರಟೇ ಬಿಟ್ಟ. ಚಿಕ್ಕವ್ವ ಇಲ್ಲದಿದ್ದಾಗ ಚಿಕ್ಕಪ್ಪ ದನದ ಹಟ್ಟಿ ಜಗಲಿ ಮೇಲೇ ಮಲಗುವುದು. ತಾಯವ್ವನಿಗೆ ಮೈದುನ ಒಡಹುಟ್ಟಿದವನಂತೆಯೇ. ಯಾವತ್ತೂ ಎದುರಾಡಿದವನಲ್ಲ. ಕಿಟ್ಟಿ ಅಂದರೆ ಅವನಿಗೆ ಪ್ರಾಣ. ಗಂಡ ಇದ್ದಾಗ ಹೇಗಿದ್ದನೋ ಇವತ್ತಿಗೂ ಹಾಗೆಯೆ. ತನ್ನ ಗ್ರಹಚಾರ ಹೆಚ್ಚು ಕಾಲ ಮುತ್ತೈದೆ ಭಾಗ್ಯ ಬೇಡಿ ಬಂದಿರಲಿಲ್ಲ. ಹುಟ್ಟಿದ ಮಗನ ಮುಖ ನೋಡದೆ ಅವರು ಸತ್ತರು. ಯಾವ ವಿಷ ಗಳಿಗೆಯಲ್ಲಿ ಇವನು ಹುಟ್ಟಿದನೋ? ಹುಟ್ಟುತ್ತಿದ್ದಹಾಗೆಯೇ ಅಪ್ಪನನ್ನು ತಿಂದು ಹಾಕಿದ. ಎಲ್ಲಾ ದೇವರ ಇಷ್ಟ. ಆಗ ಬೇಕಾದುದನ್ನು ತಡೆಯಲು ನಮಗೆ ಆಗುವಂತಿದ್ದರೆ? ಗಂಡಸತ್ತರೆ ತಾನು ಇಲ್ಲೇ ಎಂತಾ ನೋವುಂಡರೂ ಮಗನ ಸಲುವಾಗಿ ಬಾಳಿ ಬದುಕಲು ಛಲ ತೊಟ್ಟೆ. ಇಲ್ಲೇ ಈ ದೊಡ್ಡ ಮನೆಗೆ ಕಳಂಕ ತಟ್ಟದಂತೆ ಕಾಯಲು ಉಳಿದೆ. ತನ್ನ ತೌರವರ ಒತ್ತಾಯಕ್ಕೆ ಮಣಿಯಲಿಲ್ಲ. ಹೀಗೆಯೇ ಘನವಾಗಿ ಬಾಳಿದ ಮನೆ ತನ್ನ ತೌರಿನದು. ಅಲ್ಲಿ ಈಗ ದೀಪ ಹಚ್ಚುವರೂ ಗತಿ ಇಲ್ಲದಾಗಿರುವುದು ನೆನಪಾಗಿ ತಾಯವ್ವನ ಕಣ್ಣು ತುಂಬಿಕೊಂಡವು.</p>
<p>ನೆನ್ನೆ ರಾತ್ರಿ ಏನೋ ನೆನಪಾದಂತೆ ಅಪ್ಪ ತನ್ನನ್ನು ಕೂಗಿ ತನ್ನ ಚಾಪೆಯ ಮೇಲೆಯೆ ಮಲಗಿಸಿಕೊಂಡಿದ್ದು ಕಿಟ್ಟಿಗೆ ವಿಚಿತ್ರವೆನಿಸಿತ್ತು. ಅತ್ತೆಯ ಜೊತೆ ಅಜ್ಜಿ<br /><em>ಅಮೆರಿಕನ್ನಡದ ಕತೆಗಳು/೧೭೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೭೧</em><br />ಎಷ್ಟು ಹೊತ್ತಾದರೂ ಮಾತಾಡುತ್ತಲೇ ಇತ್ತು. ಅವ್ವ ಮಾತ್ರ ತನ್ನನ್ನು ಅಪ್ಪಿಕೊಂಡು ಬಿಕ್ಕಿ ಅಳುತ್ತಲೇ ಇದ್ದುದು ಕಿಟ್ಟಿಗೆ ಯಾಕೆ ಅಂಥ ತಿಳಿಯದೆ ಅವನೂ ಅವ್ವನ ಎದೆಯೊಳಗೆ ಮುಖವಿಟ್ಟು ಸದ್ದಿಲ್ಲದೆ ಕಣ್ಣೀರು ಸುರಿಸುತ್ತ ನಿದ್ದೆ ಹೋಗಿದ್ದ. ಮಗನನ್ನು ಅಪ್ಪಿಕೊಂಡು ಮಲಗಿದ ತಾಯವ್ವನಿಗೆ ಏನೋ ಆತಂಕ. ಹಾಳು ನೆನಪುಗಳು ತಾನು ಈ ಮನೆಗೆ ಬಂದಾಗಿನಿಂದ ಕಂಡವರ ಜೊತೆಗೆ ಏನೇನೆಲ್ಲ ಕೇಳಿದೆ? ಅತ್ತೆಗೆ ಎಷ್ಟು ಹೇಳಿದರೂ ತೃಪ್ತಿ ಇಲ್ಲ. ಎಂಥ ಮನೆತನ? ಇದನ್ನು ಕೇಳಿಯೇ ತನ್ನನ್ನು ಇಲ್ಲಿಗೆ ಕೊಟ್ಟಿದ್ದಂತೆ. ತನ್ನ ಗಂಡ ಇದ್ದಷ್ಟೂ ದಿನ ಹುಲಿಯಾಗಿಯೇ ಬದುಕಿದರು. ಅವರು ಬರುತ್ತಿದ್ದಾರೆ ಅಂದರೆ ಸಾಕು ಊರ ಬೀದಿಯಲಿರುತ್ತಿದ್ದವರೆಲ್ಲ ಪಕ್ಕಸರಿದು ತಲೆ ತಗ್ಗಿಸಿ ನಿಲ್ಲುತ್ತಿದ್ದರು. ಊರಲ್ಲಿ ಅವರೆದುರಿಗೆ ತಲೆಯೆತ್ತಿ ನಿಂತವರೇ ಇಲ್ಲ. ಆಗೀಗ ಉರಿಯುವಂತೆ ಕಂಡರೂ ಮನಸ್ಸು ಮಾತ್ರ ತಣ್ಣಗೆ. ತಾವು ಉಣ್ಣುತ್ತಿದ್ದುದನ್ನೇ ಎತ್ತಿಕೊಟ್ಟು ಬಿಡುತ್ತಿದ್ದರು. ತನ್ನ ತೌರಿಗೆ ಬರುವಾಗ ದೊರೆಯ ಹಾಗೆಯೇ ಬರುತ್ತಿದ್ದರು. ಜೊತೆಗೆ ಆಳೊಬ್ಬನನ್ನು ಕರೆತರದೆ ಬರುತ್ತಿರಲಿಲ್ಲ. ಅವನು ಒಂದು ಚೀಲ ತುಂಬ ಕಲ್ಲುಸಕ್ಕರೆ, ಖರ್ಜೂರ, ಬತ್ತಾಸು ಹೀಗೆ ಹತ್ತಾರು ಬಗೆಯ ತಿಂಡಿ ಹೊತ್ತು ತರುತ್ತಿದ್ದ. ಅವರು ಬಂದರೆ ತನ್ನ ತೌರೂರಿನ ಮಕ್ಕಳಿಗೆಲ್ಲಾ ಸಡಗರ, ಸಂಭ್ರಮ. ಯಾವುದೋ ಹಬ್ಬ ಬಂದಂತೆ. ಮಕ್ಕಳ ಜೊತೆ ಮಕ್ಕಳೇ ಆಗಿ ಬಿಡುತ್ತಿದ್ದರು. ತಾಯವ್ವನ ಕಣ್ಣಲ್ಲಿ ಗಂಡನ ನೆನಪಿನ ಜೊತೆಗೆ ತಮ್ಮನ ಚಿತ್ರವೂ ಕಣ್ಣಿಗೆ ಬಂದಿತು. ಇಬ್ಬರೂ ಮೆರೆಯುವುದಕ್ಕೆ ಹುಟ್ಟಿದರೋ ಏನೊ? ಹಾಳು ದೇವರಿಗೆ ಅವರ ಅಟ್ಟಹಾಸ, ಐಭೋಗ ಕಂಡು ಹಿಡಿಸಲಿಲ್ಲ ಅಂತ ಕಾಣುತ್ತೆ. ಇಬ್ಬರ ಬದುಕನ್ನೂ ಮುರಿದು ಹಾಕಿದ. ಗಂಡ ಬೆಂಕಿಯಂತೆ ಉರಿಯುತ್ತಲೇ ಕಣ್ಣುಮುಚ್ಚಿದರೆ ತಮ್ಮ ಉಳಿದು ಇಷ್ಟಿಸ್ಟೇ ಸಾಯುತ್ತಿದ್ದಾನೆ. ಸವೆದು ಬೆಪ್ಪಾದ ತಮ್ಮನ ನೆನಪಾದರೆ ಸಾಕು ಕರುಳೇ ಕಿತ್ತುಬಂದಂತೆ. ತಾನೊಬ್ಬಳು ಇದನ್ನೆಲ್ಲಾ ನೋಡಿ ಅನುಭವಿಸಲೆಂದೆ ದೇವರು ತನ್ನನ್ನು ಉಳಿಸಿರಬೇಕು.</p>
<p>ಗಂಡನ ಮನೆಯಲ್ಲಿ ತಾನು ಬದುಕಿದ್ದು ನೆರಳಿಗಿಂತ ಹೆಚ್ಚಾಗಿ ಬಿಸಿಲಿನಲ್ಲೆ. ಸಾಕಾಯಿತು ಅಂತ ಕೂತ ನೆನಪೇ ಇಲ್ಲ. ಹಗಲೂ ರಾತ್ರಿ ದುಡಿದೆ. ಮಗ ದೊಡ್ಡವನಾಗಿ ಅಪ್ಪನ ಹಾಗೆ ಮನೆತನದ ಹೆಸರಿಗೆ ತಕ್ಕಂತೆ ಬದುಕುವುದನ್ನು ಕಾಣುವ ಹಂಬಲವೊಂದೇ ತನ್ನ ಗುರಿ. ಅದಕ್ಕಾಗಿ ಏನು ಬಂದರೂ ಸರಿಯೇ ಸಹಿಸಿಕೊಂಡೆ. ತನ್ನ ಪುಣ್ಯ, ದೇವತೆಯಂತ ಅತ್ತೆ. ಅವರಿಗೆ ಯಾವತ್ತೂ ತಾನು ಸೊಸೆ ಅನ್ನಿಸಿಯೇ ಇಲ್ಲ. ಹೊಟ್ಟೆಯಲ್ಲಿ ಹುಟ್ಟಿದ ಮಗಳಂತೆ ಕಂಡರು. ಮೈದುನ ಕೂಡ ಅಷ್ಟೆ. ಜೋರಾಗಿ ಮಾತಾಡುವ ವ್ಯಕ್ತಿಯೇ ಅಲ್ಲ. ಅಣ್ಣನಿಗಿದ್ದ ಗೌರವ ತಮ್ಮನಿಗೂ ಉಳಿದಿದೆ. ಇಂಥ ಅಣ್ಣ ತಮ್ಮ ಇನ್ನಿಲ್ಲ ಬಿಡೋ ಅನ್ನುವಂತಿದ್ದರು. ಅಣ್ಣನದೊಂದು ಜೂಜಿನ ಹುಚ್ಚು.<br />ಯಾವುದಕ್ಕೂ ಮನಸ್ಸನ್ನು ಕಹಿ ಮಾಡಿಕೊಂಡವನಲ್ಲ. ಊರ ಜನ ಕರುಬುವ ಹಾಗೆ ಬಾಳಿದರು. ಅಣ್ಣ ಸತ್ತ ಮೇಲೆ ಎಲ್ಲ ಭಾರ ಹೊತ್ತುಕೊಂಡ. ಅವರು ಮಾಡಿದ ಸಾಲ ತೀರಿಸಲು ದುಡಿಯಲೆಂದೇ ಹುಟ್ಟಿದ ಜೀವ ಅದು. ಊರಜನ ಅನ್ನುವುದುಂಟು "ಮಾಸ್ತಿಗೌಡನಂಗೆ ಭೂತಾಯ್ಗೆ ನೀಯತ್ತಾಗಿದ್ರೆ ಬಡತನ ಮೊಕಾ ಆಕಾಕಿಲ್ಲ" ಅಂತ. ಆಗದವರು- "ಅಲ್ಲ, ಇರವ್ರು ಇಬ್ರು ಹೆಣ್ಣು, ಗಂಡಾದರೂ ಇದ್ರೆ ಸರಿ; ಯಾರುಣ್ಣಕೆ ಅಂತ ಈ ಪಾಟಿ ದುಡಿತಾನೋ?" ಅನ್ನುತ್ತಾ ವ್ಯಂಗ್ಯವಾಗಿ ಮಾತಾಡುತ್ತಿದ್ದರು. ಆದರೆ ಮಾಸ್ತಿಗೌಡನಿಗೆ ಕಿಟ್ಟಿ ತನ್ನ ಮಗ ಅಲ್ಲ ಅಂತ ಅನಿಸಿರಲೇ ಇಲ್ಲ. ಯಾರಾದರೂ ತಮಾಷೆ ಮಾಡಿದಾಗ ಗಂಭೀರವಾಗಿಯೇ " ಅಣ್ಣನ ಮಗ ಆದ್ರೇನು ? ನನ್ನ ಮಗ ಆದ್ರೇನು? ಬೆಳಗೋದು ಈ ಮನೆ ದೀಪ ತಾನೆ?" ಅಂದಾಗ ಅವರು ಮಾತಿಲ್ಲದಾಗಿ ಬಿಡುತ್ತಿದ್ದರು. ಚಿನ್ನವ್ವನ ಉಬ್ಬಸಕ್ಕೂ ಈ ಮಾತೇ ಕಾರಣವಾಗಿತ್ತು. ಗಂಡನ ಬಾಯಿಂದ ತಾನೂ ಈಮಾತು ಕೇಳಿದ್ದಳು. ಆಗ ಕಿಟ್ಟಿ ಕಣ್ಣಿಗೆ ಬಿದ್ದರೆ ಸಾಕು, ಅವಳ ಮೈ ಉರಿದು ಹೋಗುತಿತ್ತು. ಕಿಟ್ಟಿ ಬಚ್ಚಲ ನೀರನ್ನು ಕಲಕುತ್ತ ಕೂತಿದ್ದನ್ನು ಗಮನಿಸಿ ತಾಯವ್ವ ರೇಗುತ್ತ, "ಇಸ್ಸೀ ಇದೆಂಥ ಆಟವೋ" ಅಂದಾಗ ಕಿಟ್ಟಿ ಕೋಲನ್ನು ಅಲ್ಲೇ ಒಗೆದು ಹಟ್ಟಿಯಾಚೆ ಬಂದ. ಬಿಸಿಲು ಊರನ್ನು ತದುಕುತ್ತಿತ್ತು. ಬೀದಿ ಬಣ ಬಣ ಅನಿಸಿತು. ತೆಂಗಿನ ಮರದ ಮೇಲೆ ಕುಳಿತ ಕಾಗೆಗಳು ಕಿರುಚುತ್ತಿದ್ದವು. ಗಾಳಿ ಬೀಸದೆ ಅಸಾಧ್ಯ ಧಗೆ. ಏನು ಮಾಡುವುದಕ್ಕೂ ತೋಚದೆ ಕಿಟ್ಟಿ ಜಗಲಿತೊಲೆಗಳ ಮೇಲೆ ಸೀಮೆ ಸುಣ್ಣದಿಂದ ತಾನೇ ಬರೆದಿದ್ದ "ಸತ್ಯವೊಂದೇ ಗೆಲ್ಲುವುದು ಸುಳ್ಳಲ್ಲ", "ತಾಳಿದವನು ಬಾಳಿಯಾನು" ಇತ್ಯಾದಿ ಸಾಲುಗಳನ್ನು ಇನ್ನೊಮ್ಮೆ ಓದಿದ. ಅವನ ಶಾಲೆ ತೊಲೆಗಳಲ್ಲಿ ಬರೆದಿದ್ದನ್ನು ಕಂಡು ತಾನೂ ಬರೆದಿದ್ದ. ಅವನ್ನು ಅವನ ಚಿಕ್ಕಪ್ಪ ಆಗಾಗ್ಗ ಅವನಿಂದ ಓದಿಸುತ್ತಿದ್ದನು. ಅಷ್ಟೇ ಅಲ್ಲ, ಅವನಿಗೆ ತಿಳಿಯುವ ಹಾಗೆ ಅವುಗಳ ಅರ್ಥವನ್ನು ವಿವರಿಸುತ್ತಿದ್ದ. ಕಿಟ್ಟಿ ಅದನ್ನೆಲ್ಲಾ ನೆನಪುಮಾಡಿಕೊಳ್ಳುತ್ತಿದ್ದಂತೆ ಅವ್ವ "ನೋಡೋ ಕಿಟ್ಟಿ, ನಿಮ್ಮ ಅತ್ತೇರು ಒತ್ತಾರೇನೆ ಬೇವಿನ ಮರದ ಅಟ್ಟಿಗೋದ್ರು ಇನ್ನೂ ಉಣ್ಣಾಕೆ ಬಂದಿಲ್ಲ. ಕರ್ಕೊಂಡು ಬಾವೋಗು " ಅಂತ ಅಂದಿದ್ದೇ ಜಗುಲಿಯಿಂದ ಚಂಗನೆ ಹಾರಿ, ಇಷ್ಟು ಹೊತ್ತು ಅದಕ್ಕೆ ಕಾದಿದ್ದವನಂತೆ ಓಟಕ್ಕೆ ಕಿತ್ತ . ಸಾಕಿಯ ಅಜ್ಜಿ ಮನೆಗೆ ಬೇವಿನ ಮರದ ಹಟ್ಟಿ ಅಂತೆ ಕರೆಯುವುದು. ಅಲ್ಲೇನೂ ಬೇವಿನ ಮರ ಇಲ್ಲ. ಆದರೆ ಯಾಕೆ ಹಾಗೆ ಕರೆಯುತ್ತಾರೋ? ಕಿಟ್ಟಿಗೆ ಅದೊಂದು ವಿಚಿತ್ರ. ಕಾದು ಕುದಿವ ಬೀದಿ ಅವನ ಪಾದಗಳನ್ನು ಬಿಸಿಗೊಳಿಸುವ ಮುಂಚೆ ಅವನು ಆ ಮನೆ ಸೇರಿದ್ದ. ಅವರ ಮನೆಯೊಳಗೆ ಸುಮಾರು ಜನ ಸೇರಿದ್ದರು. ಎಲ್ಲರ ಮಾತಿಗೂ ಚಿಕ್ಕವ್ವನದೇ ಜವಾಬು. ಅವಳ ಗಂಟಲು ಮನೆಯನ್ನೇ ಎತ್ತಿ ಕುಕ್ಕುತ್ತಿತ್ತು. ಕಿಟ್ಟಿ ಬಂದುದನ್ನು ಅಷ್ಟಾಗಿ ಯಾರೂ ಗಮನಿಸಲಿಲ್ಲ. ಅವನು ಕಿರುಮನೆಯ ಬಾಗಿಲ<br /><em>ಅಮೆರಿಕನ್ನಡದ ಕತೆಗಳು/೧೭೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೭೩</em><br />ಹೊಸ್ತಿಲ ಮೇಲೆ ಗಲ್ಲಕ್ಕೆ ಕೈಕೊಟ್ಟು ಕೂತಿದ್ದ ಸಾಕಿಯನ್ನು ಕಂಡು ಅವಳ ಹತ್ತಿರ ಹೋಗಿ, ಅವಳ ಕಿವಿಯಲ್ಲಿ ಶಾಲೆಯ ವಿಷಯ ಪಿಸುಗುಟ್ಟಿದ. ಚಿನ್ನವ್ವ ಮಾತ್ರ ಕಿಟ್ಟಿ ಕಣ್ಣಿಗೆ ಬಿದ್ದ ಕೂಡ್ಲೇ ಇನ್ನಷ್ಟು ಗಂಟಲೆತ್ತಿ ಒದರತೊಡಗಿದಳು. ಚಿಕ್ಕತ್ತೆ ಕೊಂಚ ಖಾರವಾಗಿ "ನಾವೂ ಎಲ್ಲ ಯೇಳಾಯ್ತು; ಬಂದಾಗಿದ್ರೆ ಎಲ್ಲಾರ್ಗೂ ಬಂದ. ನೀವಿಂಗೆ ಆಟ ಮಾಡಿಯಾವ ಕ್ವಾಟೆ ಗೆದ್ದೀರೋ ಕಾಣೆ? ಇಷ್ಟರ ಮ್ಯಾಲೆ ನಿಮ್ಮಿಸ್ಟ" ಎಂದವಳೆ "ಏಳಕ್ಕ ವೋಗದ" ಅಂತ ಎದ್ದು ನಿಂತೇ ಬಿಟ್ಟಳು. ಚಿನ್ನವ್ವನ ಮನೆಯವರೆಲ್ಲ ಎಷ್ಟು ಒತ್ತಾಯ ಮಾಡಿದರೂ ಊಟಕ್ಕೆ ಕೂರದೆ ಅತ್ತೆಯವರಿಬ್ಬರೂ ಅಲ್ಲಿಂದ ಹೊರಟಿದ್ದು ಕಿಟ್ಟಿಗೆ ಖುಷಿಯೆನಿಸಿತು. ತನ್ನನ್ನು ಯಾರೂ ಮಾತಾಡಿಸದೆ ಹೋಗಿದ್ದು ಅವನಿಗೆ ನಿರಾಶೆಯನ್ನುಂಟುಮಾಡಿತ್ತು. ಸಾಕಿ ಮತ್ತು ಸುಶಿಯರಿಗೆ ಅವರ ಅವ್ವನೇ ಹೇಳಿಕೊಟ್ಟಿರಬೇಕು. ಕಿಟ್ಟಿಗೆ ಚಿಕ್ಕವ್ವ ಇನ್ನಷ್ಟು ಕೆಟ್ಟವಳು ಅನಿಸಿತು.</p>
<p>ಅತ್ತೆಯವರ ಜೊತೆ ಕಿಟ್ಟಿ ಹಟ್ಟಿಗೆ ಬಂದಾಗ ಚಿಕ್ಕಪ್ಪ ಊಟಕ್ಕೆ ಕೂತಿದ್ದರು. ಅವ್ವ ಅತ್ತೆಯರಿಗೂ ನೀರು ಕೊಟ್ಟ ಚಿಕ್ಕಪ್ಪನ ಪಕ್ಕದಲ್ಲೆ ಗಂಗಳ ಹಾಕಿದಾಗ ಕಿಟ್ಟಿ ಚಿಕ್ಕತ್ತೆಯ ಒತ್ತಾಯಕ್ಕೆ ಇನ್ನೊಮ್ಮೆ ಅವಳ ಗಂಗಳದಲ್ಲಿ ಉಣ್ಣಲು ಕೂತ ಚಿಕ್ಕಪ್ಪ ಏನು ಎತ್ತ ಅಂತ ಏನು ಕೇಳಲಿಲ್ಲ ಅಡಿಗೆ ಮನೆ ಬಾಗಿಲಲ್ಲೆ ನಿಂತ ಅವ್ವ ಮಾತ್ರ 'ಏನಾಯ್ತು ಸಣ್ಣಮುತ್ತು' ಅಂತ ಚಿಕ್ಕತ್ತೆಯನ್ನು ಕೇಳಿದಾಗ ಅವಳು "ಬೆಳಗಿನಿಂದ ಗಿಣೀಗೆ ಯೇಳಂಗೆ ಯೇಳಿ ಯೇಳಿ ಸಾಕಾಯ್ತು, ಅವಳ್ದು ಒಂದೇ ರಾಗ" ಅಂತ ಅನ್ನುತ್ತಿದ್ದಂತೆ ಚಿಕ್ಕಪ್ಪ ಗಡಸಾಗಿ "ಏನಂತೆ?" ಅಂದಾಗ ಕಿಟ್ಟಿ ಬೆಚ್ಚಿದ. ಅಣ್ಣನ ಧನಿಗೆ ಸಣ್ಣಮುತ್ತು ಕೂಡ ಭಯಪಟ್ಟವಳಂತೆ ಕ್ಷಣ ತಡೆದು "ಪಾಲಾಗ ತನಕ ಕಾಲಾಕಕಿಲ್ವಂತೆ" ಅಂತ ಅಂದಳು. ಮಾಸ್ತಿಗೌಡ ಆ ಮಾತು ಕೇಳಿದ್ದೆ ಅವನ ಕೈಲಿದ್ದ ತುತ್ತು ಅವನ ಹಾಗೇ ಕೆಳಗೆ ಬಿದ್ದು, ಅಷ್ಟಕ್ಕೆ ಕೈ ತೊಳೆದು ಮೇಲೆದ್ದ. ಅವ್ವ ಏನೋ ಹೇಳುವಷ್ಟರಲ್ಲಿ ಮನೆಯಾಚೆ ಹೊರಟು ಬಿಟ್ಟ. ಎಲ್ಲಾ ಬೆಕ್ಕಸಬೆರಗಾಗಿ ಕೂತರು. ಯಾವತ್ತೂ ಹೀಗೆ ಏನೇ ಆಗಲಿ ಅರ್ಧ ಉಂಡು ಮೇಲೆದ್ದವನಲ್ಲ. ಹಾಗೆ ಏಳಬಾರದೆಂದು ಅವನೇ ವಿವೇಕ ಹೇಳುತ್ತಿದ್ದ. ಇವತ್ತು ಅವನೇ ಯಾಕೆ ಹೀಗೆ ಮಾಡಿದ? ಊಟ ಮುಗಿವ ಮುಂಚೆ ಕೇಳಿದ್ದೆ ತನ್ನ ತಪ್ಪು. ಅಂಥ ಅವಸರ ಎನಿತ್ತು?</p>
<p>ಚಿನ್ನವ್ವನ ಬಯಕೆ ಎಲ್ಲರಿಗು ತಿನ್ನುವ ಅನ್ನದಲ್ಲಿ ವಿಷಬಿದ್ದಿದೆ ಅಂತ ಅನ್ನಿಸಿ ಯಾರೂ ಸರಿಯಾಗಿ ಅವತ್ತು ಊಟಮಾಡಲಿಲ್ಲ.</p>
<p>
<strong>
<em>-ಆಲನ ಹಳ್ಳಿ ಶ್ರೀ ಕೃಷ್ಣ</em>
</strong>
</p>
<p>(ಮೈಸೂರು, ಭಾರತ)</p>
<p>
<strong>ಬೇರು ಬಿಟ್ಟವನು</strong>
</p>
<p>"ಮರಗಳನ್ನು ನೋಡಿದರೆ ನನಗೆ ಹೊಟ್ಟೆಕಿಚ್ಚಾಗುತ್ತದೆ. ಏಕೆಂದರೆ ಅವು ಬೇರುಬಿಟ್ಟಿವೆ. ಊರಿಂದ ಊರಿಗೆ ತಿರುಗುತ್ತಿರುವ ನಾನು ಯಾವೊಂದು ಕಡೆಯಲ್ಲೂ ಬೇರು ಬಿಡಲಿಲ್ಲ. ನನ್ನ ಬದುಕಿಗೊಂದು ಕೇಂದ್ರವೇ ಇಲ್ಲ" ಎಂದು ಕವಿಪುಂಗವ ಚಂದ್ರಶೇಖರ ಒದ್ದಾಡುತ್ತಿದ್ದ. ಅವನ ಕವನಗಳು ನೀರಸ ಗದ್ಯವಾದದ್ದಕ್ಕೆ, ಅವನ ಕಾದಂಬರಿಗಳ ಮಾನಸಿಕ ರೋಗಿಗಳು ತಮ್ಮೊಳಗೇ ಸುತ್ತಿ ಸುತ್ತಿ ಓದುಗರನ್ನು ಬೋರು ಹೊಡೆದಿದ್ದಕ್ಕೆ, ಅವನ ನಾಟಕಗಳು ಅಸಂಗತವಾಗುವುದರ ಬದಲು ಅಸಂಬದ್ಧವಾದದ್ದಕ್ಕೆ, ಅವನು ಮದುವೆಯಾಗಿದ್ದಕ್ಕೆ ಇತ್ಯಾದಿಗಳಿಗೆ ಅವನು ಕೊಡುವ ಒಂದೇ ಕಾರಣ ಬೇರಿಲ್ಲದಿರುವುದು. ಅದಕ್ಕೆ ಪರಕೀಯತೆ, ಅನಾಥಪ್ರಜ್ಞೆ, ಸಂವೇದನೆಯ ವಿಘಟನೆ ಮುಂತಾದ ಹೆಸರುಗಳನ್ನು ಕೊಟ್ಟಿದ್ದ.</p>
<p>ಅಮೆರಿಕದಿಂದ ಬೆಂಗಳೂರಿಗೆ ಬಂದ ಮೇಲೆ ಚಂದ್ರಶೇಖರ ಪ್ರತಿ ಸಂಜೆ ಲಾಲ್‍ಬಾಗ್‍ಗೆ ಒಬ್ಬನೇ ಹೋಗುತ್ತಿದ್ದ. ಲಾಲ್‍ಬಾಗ್ ಎಂದರೆ ಅವನಿಗೆ, ತನ್ನ ಸ್ನೇಹಿತ ಬಷೀರ್ ಜೊತೆ ಬಹಳ ವರ್ಷಗಳ ಹಿಂದೆ ಆಶುಕವಿತೆ ಸ್ಪರ್ಧೆ ನಡೆಸಿದ್ದು ನೆನಪಾಗುತಿತ್ತು. ಅವತ್ತಿನ ಸ್ಪರ್ಧೆಯಲ್ಲಿ ಬಷೀರ್ ಬರೆದ ಕವನವೇ ಚೆನ್ನಾಗಿತ್ತು. ಲಾಲ್‍ಬಾಗ್‍ಗೆ ಹೋದಾಗ ಚಂದ್ರಶೇಖರ ಗ್ಲಾಸ್‍ಹೌಸ್ ಪಕ್ಕದ ಒಂದು ಗೋಣೀಮರದ ಕೆಳಗೆ ಪ್ರತಿದಿನ ಸೂರ್ಯಾಸ್ತವಾಗುವವರೆಗೆ ಕೂರುತ್ತಿದ್ದ. ಅಲ್ಲಿ ಕೂತಾಗ ಅವನಿಗೆ ಲಾಲ್‍ಬಾಗಿನಲ್ಲಿದ್ದ ಅನೇಕ ಮರಗಳು ಕಣ್ಣಿಗೆ ಕಟ್ಟಿದಂತಾಗುತ್ತಿತ್ತು. ಆಸ್ಟ್ರೇಲಿಯಾ, ಪನಾಮ, ಬ್ರೆಸಿಲ್, ವೆಸ್ಟ್‍ಇಂಡೀಸ್ ಮೊದಲಾದ ಅನೇಕ ದೇಶದ ಮರಗಳು ಇಲ್ಲಿ ಹಾಯಾಗಿ ಬೇರುಬಿಟ್ಟಿದ್ದವು. ನನಗೆ ಮಾತ್ರ ತನ್ನ ದೇಶದಲ್ಲೇ ಪರಕೀಯ ಭಾವನೆ ಕಾಡುತ್ತದಲ್ಲಾ ಎಂದು ವ್ಯಥೆಪಡುತ್ತಿದ್ದ.</p>
<p>ಅವನು ಅಮೆರಿಕಾದಿಂದ ಬಂದು ನಾಲ್ಕಾರು ತಿಂಗಳಾಗಿತ್ತು. ಒಂದು ಸಂಜೆ ಯಥಾ ಪ್ರಕಾರ ಗೋಣಿಮರದ ಕೆಳಗೆ ಕುಳಿತುಕೊಂಡು ಗೋಣೀ ಮರದ ರೆಂಬೆ ಕೊಂಬೆಗಳನ್ನು ನೋಡಿದ. ಹೆಚ್ಚು ಎಲೆಗಳಿಲ್ಲದ ರಂಬೆ ಕೊಂಬೆಗಳನ್ನು ನೋಡುತ್ತಾ ನೋಡುತ್ತಾ ಒಂದು ಪದ್ಯ ಬರೆದ :</p>
<p>ಎಲೆ ಮರವೆ</p>
<p>ನೀನು ಬೇರು ಬಿಟ್ಟಿರುವೆ</p>
<p>ನಾನು ಪರದೇಶಿ</p>
<p>ಅಂಡಲೆಯುತ್ತಿರುವೆ</p>
<p>ಒಂದು ಊರಲ್ಲಿ</p>
<p><em>ಅಮೆರಿಕನ್ನಡದ ಕತೆಗಳು/೧೭೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೭೫</em><br />ಒಂದು ಮನೆಯಲ್ಲಿ</p>
<p>ಒಂದು ಹೆಣ್ಣಿನ ಜೊತೆಗೆ</p>
<p>ನಾ ಬಾಳಲಿಲ್ಲ.</p>
<p>ಊರೂರು ಅಲೆದೆ</p>
<p>ಮನೆಮನೆಯ ಬದಲಾಯಿಸಿದೆ</p>
<p>ನಾನೀಗ ಬೇರಿಲ್ಲದವನು</p>
<p>ಮರವೇ, ನೀನೇ ಸುಖಿ, ನಾನು ಅಸುಖಿ.</p>
<p>'ಚಂದ್ರೂ' ಅಂತ ಒಂದು ದನಿ ಕೇಳಿಸಿತು. ಚಂದ್ರಶೇಖರನಿಗೆ ದೆವ್ವವೋ ಭೂತವೋ ಮೋಹಿನಿಯೋ ಪಿಶಾಚಿಯೋ ಅಂತ ಹೆದರಿಕೆಯಾಯಿತು. ಬೆನ್ನಲ್ಲಿ ಚಳಿಗಟ್ಟಿತು. ಮೈಯೆಲ್ಲಾ ಕಿವಿಯಾಗಿ ಕೂತುಕೊಂಡ. 'ಚಂದ್ರೂ' ಅಂತ ಇನ್ನೊಮ್ಮೆ ಕರೆದಹಾಗಾಯಿತು. ಸುತ್ತಲೂ ನೋಡಿದ. ದೂರದಲ್ಲಿ ಲಾಲ್‍ಬಾಗ್‍ಗೆ ಬಂದ ಜನ ಓಡಾಡುತ್ತಿದ್ದರು. ಹುಡುಗರು, ಮಕ್ಕಳು, ಹೆಂಗಸರು, ದೊಡ್ಡವರನ್ನು ನೋಡಿ ಯಾರನ್ನಾದರೂ ಕೂಗಿ ಕರೆಯ ಬೇಕು ಅನ್ನಿಸಿತು. "ಯಾರು?", ಅಂದ. "ನಾನು ನಿನ್ನ ಹಿಂದಿರುವ ಮರ" ಅಂದದ್ದು ಕೇಳಿಸಿತು. ತಿರುಗಿ ನೋಡಿದ. ಮರಕ್ಕೆ ಕಣ್ಣು, ಕಿವಿ, ಮೂಗು ಏನೂ ಕಾಣಿಸಲಿಲ್ಲ. "ಹೆದರಬೇಡ" ಎಂದಿತು ಮರ. ಚಂದ್ರಶೇಖರ 'ಓಂ ನಮಃ ಶಿವಾಯ' ಅಂತ, 'ರಾಘವೇಂದ್ರ, ರಾಘವೇಂದ್ರ' ಅಂತ, 'ಸಾಯಿಬಾಬ, ಸಾಯಿಬಾಬ' ಅಂತ ಒಳಗೊಳಗೇ ಹೇಳಿಕೊಂಡ. ಮರದ ಕಡೆ ನೋಡುತ್ತಾ "ಮರಕ್ಕೆ ಮಾತಾಡ್ಲಿಕ್ಕೆ ಬರುತ್ತ?" ಅಂದ. ಆ ಮರ "ಬರ್ದೆ ಏನು? ಮರಗಳೂ ಸಾವಿರಾರು ಭಾಷೆಯಲ್ಲಿ ಮಾತಾಡ್ತಾವೆ. ಮನುಷ್ಯರು ಮಾತಾಡಿದ್ದೇ ಮನುಷ್ಯರಿಗೆ ಅರ್ಥವಾಗದೇ ಇದ್ದಾಗ ಇನ್ನು ಮರಗಳ ಭಾಷೆ ಹೇಗೆ ಅರ್ಥವಾಗುತ್ತೆ?" ಅಂತು. "ಮತ್ತೆ ನಿಂಗೆ ಹೇಗೆ ಅರ್ಥವಾಗುತ್ತೆ" ಅಂತ ಚಂದ್ರಶೇಖರ ಕೇಳಿದ. "ನಾನು ಕನ್ನಡ ಕಲ್ತಿದ್ದೀನಿ" ಅಂತು ಆ ಮರ. "ವಿಜಯನಗರದ ಕಾಲದಲ್ಲಿ ನಮ್ಮ ಮುತ್ತಾತನ ತಾತ ಆಂಧ್ರದಿಂದ ಬಂದು ಬೇರು ಬಿಟ್ರು. ತೆಲಂಗಾಣದಲ್ಲಿ ಅವಲ್ ಮತ್ತು ಇಂದ್ರಗಂಟಿ ಅಂತ ಎರಡು ಅಕ್ಕ ಪಕ್ಕದ ಊರುಗಳಿವೆ ಗೊತ್ತಾ? ಅಲ್ಲಿಂದಾನೇ ನಮ್ಮ ಪೂರ್ವಜರು ಬಂದಿದ್ದು. ನಮ್ಮ ವಂಶವೃಕ್ಷ ಅವರಿಂದ ಶುರುವಾಗುತ್ತೆ. ಅವರ ಹೆಸರು ನರಸಿಂಹಭಟ್ಟ" ಅಂತ ಹೇಳಿ ಮರ ಸುಮ್ಮನಾಯಿತು. "ನಿಂಗೆ ತೆಲುಗು ಬರುತ್ತಾ?" ಅಂತ ಚಂದ್ರಶೇಖರ ಕೇಳಿದ. "ಇಲ್ಲ, ನಮ್ಮನೇಲಿ ಯಾರಿಗೂ ಬರೋಲ್ಲ" ಅಂತು ಆ ಮರ. "ನಿಂದು ಯಾವ ಜಾತಿ?" ಅಂತ ಚಂದ್ರಶೇಖರ ಕೇಳಿದ (ಚಂದ್ರಶೇಖರ ಹೆದರಿಕೊಂಡಾಗ ಅವನ ನಾಸ್ತಿಕತೆ, ಜಾತ್ಯಾತೀತತೆ ಎಲ್ಲವೂ ಮಾಯವಾಗುತ್ತಿದ್ದವು). ಅದಕ್ಕೆ ಆ ಮರ ಮುಸಿ ಮುಸಿ ನಕ್ಕು "ಗೋಣಿ ಜಾತಿ" ಅಂತ ಹೇಳಿತು. "ಗೋಣಿಯಲ್ಲಿ ಮತ್ತೆ<br />ಒಳಜಾತಿಗಳಾದಾವಾ?" ಅಂತ ಕೇಳಿದ. ಅದಕ್ಕೆ ಆ ಮರ "ನಿನ್ನ ಇಂಗಿತ ಏನೂಂತೆ ಗೊತ್ತಾಯ್ತು? ಜಾತಿ ಮನುಷ್ಯ ಸ್ವಭಾವದಲ್ಲಿ ಬಂದದ್ದೆ. ಅದು ನೈಸರ್ಗಿಕ ಅನ್ನುವಷ್ಟು ಸಹಜವಾದದ್ದೆ ಅಂತ ಪ್ರಶ್ನೆ ತಾನೆ" ಅಂತ ಕೇಳಿತು. ಚಂದ್ರಶೇಖರನಿಗೆ 'ಏನು ತಲೆಹರಟೆ ಈ ಮರಕ್ಕೆ' ಅನ್ನಿಸಿತು. ಅದರ ಜೊತೆಯಲ್ಲೇ ಎಮ್.ಎ. ಓದಿದ ತನ್ನನ್ನೂ ಲಾಗ ಹಾಕಿಸುತ್ತಿದೆಯಲ್ಲ ಈ ಮರ! ಇದು ಯಾವುದೋ ಶಾಪಗ್ರಸ್ತ ಋಷಿ ಇರಬೇಕು ಅಂತ ಆಶ್ಚರ್ಯವಾಯಿತು. "ನೀನು ಹೇಳಿದ್ದನ್ನೇ ನಾನ್ನು ತಿಳ್ಕೋಬೇಕೂಂತಿರೋದು" ಅಂದ ಚಂದ್ರಶೇಖರ. ಅಷ್ಟು ಹೊತ್ತಿಗೆ ಪಕ್ಕದಲ್ಲಿದ್ದ ಮರ, " ಏ ಮುದಿಗೂಬೆ , ನಂಗೆ ನಿದ್ದೆ ಬರ್ತಿದೆ. ಸಾಕು ನಿನ್ನ ಹರಟೆ" ಎಂದಿತು. ಈ ಸಾರಿ ಮಾತಾಡಿದ್ದು ಮರವೇ ಹೌದು ಅಂತ ಚಂದ್ರಶೇಖರನಿಗೆ ಖಾತ್ರಿಯಾಯಿತು. ಕತ್ತಲು ಹೆಚ್ಚುತ್ತಿತ್ತು. ಪಕ್ಕದ ಮರಕ್ಕೆ ಗೋಣಿ ಮರ " ಬಾಯ್ಮುಚ್ಕೊಳ್ಳೋ ಭಾಡ್ಕೊ " ಅಂತ ಹೇಳಿ ಚಂದ್ರಶೇಖರನಿಗೆ ಹೇಳ್ತು : "ಅಪ್ಪಾ ಚಂದ್ರು ನೀನೇನು ಯೋಚ್ನೆ ಮಾಡ್ಬೇಡ. ಆ ಮರ ಇಲ್ಲಿಗೆ ಎದ್ದು ಬರೋಹಾಗಿಲ್ಲ ಸುಮ್ಮನೆ ಬೈತಾ ಇರುತ್ತೆ ಅಷ್ಟೆ" ಚಂದ್ರು ಗಡಿಯಾರ ನೋಡಿಕೊಂಡ. ಆಗಲೇ ಏಳುಗಂಟೆಯಾಗುತ್ತಿತ್ತು. ಕತ್ತಲು ಆವರಿಸುತ್ತಿತ್ತು. ದೀಪಗಳು ಇನ್ನಷ್ಟು ಬೆಳ್ಳಗಾದವು " ನೀನು ಇಲ್ಲಿ ಎಷ್ಟು ವರ್ಷಗಳಿಂದ ಇದೀಯ?" ಅಂತ ಕೇಳಿದ. " ನೀನು ಹುಟ್ಟುವುದಕ್ಕೇ ಮುಂಚೆ" ಎಂದಿತು ಆ ಮರ. ಚಂದ್ರಶೇಖರ, " ನನಗೆ ಇವತ್ತಿಗೆ ಸರಿಯಾಗಿ ನಲವತ್ತು ತುಂಬಿತು" ಎಂದ . "ನನಗೆ ಎಂಭತ್ತು" ಎಂದಿತು ಗೋಣಿಮರ. "ನೀನಿಷ್ಟು ಹಾಯಾಗಿದ್ದೀಯ" ಎಂದ ಚಂದ್ರಶೇಖರ. "ನನ್ನ ಪಾಡಿಗೆ ನಾನಿದ್ದೇನೆ. ಆಗೀಗ ಕೆಲವು ಹುಡುಗರು ನನ್ನ ಮೇಲೆ ಅವರ ಹೆಸರು ಬರೆದುಕೊಳ್ಳುತ್ತಾರೆ. ಕೆಲವರು ಪ್ರೇಮಿಗಳು ಅವರ ಪ್ರೇಯಸಿಯರ ಹೆಸರು ಕೆತ್ತುತ್ತಾರೆ. ನಾಸಿಮಾ, ಮಮ್ತ್ರಾಜ್, ಸರೋಜಾ, ಹೇಮಾ - ಆ ಹೆಸರುಗಳೆಲ್ಲಾ ನಿನಗೆ ಕಾಣುತ್ತವಲ್ಲ. ಕೆತ್ತಿದಾಗ ಸ್ವಲ್ಪ ನೋವಾಗುತ್ತದೆ" ಎಂದಿತು ಮರ. "ಅಯ್ಯಾ ಗೋಣಿಮರ, ನನಗೆ ಮರದ ಹಾಗೆ ಇರಬೇಕು ಅಂತ ಆಸೆ" ಅಂದ ಚಂದ್ರಶೇಖರ. "ನಿನ್ನ ಆಸೆ ನೆರವೇರುತ್ತದೆ ಇಗೋ ಇಗೋ ಈಗಲೇ ಆರಂಭ" ಎಂದಿತು ಗೋಣಿ ಮರ.</p>
<p>ಚಂದ್ರಶೇಖರ ನಿಂತಲ್ಲೇ ಬೇರುಬಿಡಲಿಕ್ಕೆ ಆರಂಭಿಸಿದ. ಅವನ ಎರಡೂ ಕಾಲುಗಳು ಬೇರುಬಿಟ್ಟವು. ಆ ಎರಡು ಬೇರುಗಳು ನೆಲದಲ್ಲಿ ಸೇರಿ ಒಂದು ತಾಯಿಬೇರಾಯಿತು. ಆ ತಾಯಿಬೇರಿನಿಂದ ಸಾವಿರಾರು ಸಣ್ಣ ಬೇರುಗಳು ನೆಲದಲ್ಲಿ ಇಳಿಯಲಾರಂಭಿಸಿದವು. ಚಂದ್ರಶೇಖರನಿಗೆ ಅಪಾರ ಆನಂದವಾಗಲಿಕ್ಕೆ ಶುರುವಾಯಿತು. ಮೈಯೆಲ್ಲ ರೋಮಾಂಚನವಾಯಿತು. ನೆಲದಲ್ಲಿ ತಾಯಿಬೇರಿಳಿದ ಹಾಗೆ, ಉಳಿದ ಬೇರುಗಳು ಹರಡಿದ ಹಾಗೆ ತಂಪು, ಹಿತ, ಸುಖ. 'ಆಹಾಹಾ ಓಹೋಹೋ' ಎಂದು<br /><em>ಅಮೆರಿಕನ್ನಡದ ಕತೆಗಳು/೧೭೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೭೭</em><br />ಸುಖದಿಂದ ನರಳಿದ. ಬೆಚ್ಚಗೆ , ನುಣ್ಣಗೆ ಹಗುರ ಅನಿಸಿತು. ಅಮೇರಿಕದಿಂದ ಬಂದ ಕೂಡಲೆ ತಾಯ್ನಾಡನ್ನು ಕಂಡಾಗ ಸಾಮೀಪ್ಯದ ಮಧುರ ಭಾವನೆಯಲ್ಲಿ ತನ್ಮಯನಾದಂತೆ, ಈಗಲೂ ತನ್ಮಯನಾದ, ಕ್ಷಣದಲ್ಲೇ ಸುಖದ ನೋವಿನಿಂದ 'ಅಮ್ಮಾ' ಎಂದು ಮುಲುಗಿದ. ಮೂರು ವರ್ಷ ಕೇಳದಿದ್ದ ಕನ್ನಡವನ್ನು ಮೊಟ್ಟಮೊದಲಿಗೆ ಕೇಳಿದ ಹಾಗೆ, ಸರೋಜಳ ಜೊತೆಗೆ ಬೆಳುದಿಂಗಳಲ್ಲಿ ತೇಲಿದ ಹಾಗೆ ಕ್ಷಣಕ್ಷಣಕ್ಕೂ ವಿಚಿತ್ರವಾದ ಮಾತಿಗೆ ಸಿಲುಕದ ಸಂವೇದನೆಗಳು ಅವನ ಕಣಕಣವನ್ನೂ ವ್ಯಾಪಿಸಿದುವು. ಅಮ್ಮಾ, ಅಯ್ಯೋ, ಆಹಾ, ಹಾ ಓ ಎಂದು ಮಧುರ ಯಾತನೆಯನ್ನು ಅನುಭವಿಸಿದ. ಈ ಅಸಾಮಾನ್ಯವಾದ ಅನುಭವದಲ್ಲಿ ಮುಳುಗಿದಾಗ ತಾಯಿಯ ಗರ್ಭದಲ್ಲಿ ಮತ್ತೆ ಸೇರಿದಂತೆ, ತಾಯಿ ಮಡಿಲಲ್ಲಿ ಹುದುಗಿದ ಕೋಳಿಪಿಳ್ಳೆಗಳಿಗೆ ಅನಿಸುವಂತೆ, ತರತರದ ಅನುಭವದಲ್ಲಿ ತೀರಲಾರದ ಸುಖದ ನಿಧಿ ದೊರಕಿದ ಹಾಗೆ ಸಂತೋಷಪಡುತ್ತಿದ್ದಾಗ ಇದ್ದಕ್ಕಿದ್ದಂತೆ ಚಂದ್ರಶೇಖರನಿಗೆ ಮನೆಯ ನೆನಪಾಯಿತು.</p>
<p>ಅವನ ಮಕ್ಕಳ ಶೂಸ್ ಹರಿದುಹೋಗಿತ್ತು. ನಾಲ್ಕಾರು ಬಾರಿ ಸ್ಕೂಲಿಗೆ ಸಬೂಬು ಹೇಳಿಯಾಗಿತ್ತು. ಅಮೇರಿಕಾದಿಂದ ಬಂದಾಗಿನಿಂದ ಕೆಲಸ ಸಿಕ್ಕದೆ, ದಿನನಿತ್ಯದ ಊಟ ಉಪಚಾರಕ್ಕೂ ಕಿರುಕುಳವಾಗಿತ್ತು. ಇನ್ನು ಮಕ್ಕಳಿಗೆ ಶೂಸ್ ಕೊಡಿಸದಿದ್ದರೆ ಕ್ಲಾಸಿನಿಂದ ಹೊರಗೆ ನಿಲ್ಲಿಸುವುದು ಖಂಡಿತ. ಇವತ್ತು ಏನಾದರೂ ಮಾಡಿ, ಯಾರ ಹತ್ತಿರವಾದರೂ ಸಾಲ ತಂದು, ಮಕ್ಕಳಿಗೆ ಶೂಸ್ ಕೊಡಿಸಬೇಕೆಂದುಕೊಂಡಾಗ ನೆನೆಪಾಯಿತು : ಶೆಟ್ಟಿ ಅಂಗಡಿಯ ಬಾಕಿ ಮೂರು ತಿಂಗಳಿನಿಂದ ಉಳಿದಿತ್ತು. ತಾನು ಅಮೆರಿಕದಲ್ಲಿದ್ದಾಗ ತನ್ನ ಹೆಂಡತಿಯ ಮೇಲೆ ಅಂಗಡಿಯ ಜವಾಬ್ದಾರಿ ಬಿದ್ದಿದ್ದರಿಂದ , ಶೆಟ್ಟಿ ತನ್ನನ್ನು ಕೇಳುವುದಿಲ್ಲ ಆದರೆ ಹೆಂಡತಿಯ ಮಾನ ಕಳೆಯುತ್ತಾನೆ ಅನ್ನುವ ಚಿಂತೆಯೂ ಸೇರಿತ್ತು. ರೇಷನ್ನಿಗೆ, ದಿನನಿತ್ಯ ಡೈರಿಯ ಹಾಲಿಗೆ ಹಣ ಒದಗಿಸುವುದು ಕಷ್ಟಕರವಾಗಿ ಹೆಂಡತಿಯ ಮೇಲೆ ರೇಗುವುದು ಹೆಚ್ಚಾಗಿತ್ತು. ಇದೆಲ್ಲ ಒಟ್ಟಿಗೇ ನೆನಪಾಗಿ, ಎಲ್ಲಕ್ಕಿಂತ ಹೆಚ್ಚಾಗಿ ಮಕ್ಕಳ ಶೂಸ್‍ನ ಏರ್ಪಾಡು ಮಾಡಲೇಬೇಕೆಂದು ಮನೆಗೆ ಹೊರಟರೆ, ಅವನ ಬೇರುಗಳು ಇಳಿದಿರಬೇಕು. ಚಂದ್ರಶೇಖರ ಆ ಕಡೆ ಈ ಕಡೆ ಜಗ್ಗಾಡಿದ. ಬಗ್ಗಿ ಕಾಲುಗಳನ್ನು ಕೀಳಲಿಕ್ಕೆ ಪ್ರಯತ್ನಿಸಿದ. ಗೋಣಿ ಮರದ ಕಡೆ ದೈನ್ಯದಿಂದ ನೋಡುತ್ತ "ಅಣ್ಣಾ ಗೋಣಿಮರ, ನಾನು ಮನೆಗೆ ಹೋಗದಿದ್ದರೆ ನನ್ನ ಮಕ್ಕಳಿಗೆ ತುಂಬ ತೊಂದರೆಯಾಗುತ್ತದೆ. ದಯವಿಟ್ಟು ನನ್ನನ್ನು ಹೋಗಲು ಬಿಡು. " ಎಂದು ಬೇಡಿಕೊಂಡ. ಆಗ ಗೋಣಿಮರ "ಎಂಥ ಮನುಷ್ಯನಯ್ಯ ನೀನು, ಈಗೊಂದು ಮಾತು, ಇನ್ನೊಂದು ಕ್ಷಣಕ್ಕೆ ಇನ್ನೊಂದು ಮಾತು. ಯಾವುದು ಇದೆಯೋ ಅದು ಬೇಡ ಅನ್ನುತ್ತಿ, ಯಾವುದು ಬೇಕು ಅನ್ನುತ್ತೀಯೋ ಅದು ಸಿಕ್ಕ ಕೂಡಲೇ ಬೇಡ<br />ಅನ್ನುತ್ತಿ. ಇಲ್ಲದೆ ಹೋದದ್ದು ನೀನು ಕೇಳಿದ ಹಾಗೆಲ್ಲ ಸಿಗುತ್ತದೆ ಅಂದುಕೊಂಡಿದ್ದೀಯಾ? ಹಾಳಾಗಿ ಹೋಗು, ಇನ್ನು ನಿನ್ನ ಹತ್ತಿರ ಮಾತಾಡಿ ಪ್ರಯೋಜನವಿಲ್ಲ. ಈ ಕ್ಷಣದಿಂದ ನನ್ನ ಮಾತು ನಿನಗೆ ನಿನ್ನ ಮಾತು ನನಗೆ ಅರ್ಥವಾಗುದಿಲ್ಲ" ಎಂದು ಸುಮ್ಮನಾಯಿತು. ಚಂದ್ರಶೇಖರ ಬೇಡಿಕೊಂಡ, ದಮ್ಮಯ್ಯ ಗುಡ್ಡೆ ಹಾಕಿದ, ಅಂಗಲಾಚಿದ, ಗಿಂಜಿದ, ಅತ್ತ, ಏನೂ ಪ್ರಯೋಜನವಾಗಲಿಲ್ಲ.</p>
<p>ತಾನು ಮರವಾಗಿಬಿಟ್ಟೆ, ಇನ್ನು ಮನುಷ್ಯನಾಗುವುದಿಲ್ಲ ಎಂದು ಹೆದರಿ ಥರಥರ ನಡುಗಿದ. ಮರ ಮರ ಮರುಗಿದ. "ಹೋ ಯಾರಿದೀರಿ, ಸತ್ತೇ ಸತ್ತೇ" ಎಂದು ಚೀರಿದ. ಲಾಲ್‍ಬಾಗ್‍ನ ಬಾಗಿಲು ಹಾಕುವ ಹೊತ್ತಾಗಿತ್ತು. ಮಾಲಿಯೊಬ್ಬನಿಗೆ ಇವನ ಗೋಳು ಕೇಳಿಸಿ, ಅಲ್ಲಿಗೆ ಬಂದು ಕಣ್ಣೀರು ಸುರಿಸುತ್ತಿದ್ದ ಚಂದ್ರಶೇಖರನನ್ನು ನೋಡಿ "ಸ್ವಾಮಿ ಏನಾತು, ಹುಳಗಿಳ ಕಡೀತಾ?" ಅಂತ ಕೇಳಿದ. ಚಂದ್ರಶೇಖರ ತನ್ನ ವಾಚು ಬಿಚ್ಚಿಕೊಟ್ಟು ಅಳುತ್ತಾ "ಇಲ್ನೋಡಪ್ಪ, ನನ್ನ ಹತ್ರ ಏನೂ ದುಡ್ಡಿಲ್ಲ. ನಾನು ಮರವಾಗ್ತ ಇದೀನಿ. ಈ ವಾಚು ನಿಂಗೆ ಕೊಡ್ತೀನಿ. ಗಾಂಧಿ ಬಜಾರಿಗೆ ಹೋಗಿ ಕೆನರಾ ಬ್ಯಾಂಕ್ ಪಕ್ಕದ ಮನೇಲಿ ನನ್ನ ಸ್ನೇಹಿತ ಮಹೇಶ ಅಂತ ಇದ್ದಾನೆ. ಅವನ್ನ ಕೂಡ್ಲೆ ಕರಕೊಂಡು ಬಾ. ಇಲ್ದಿದ್ರೆ ನಾನು ಸತ್ತೋಗ್ತೀನಿ" ಅಂದ. "ಏ ಬಿಡಿ ಸ್ವಾಮಿ, ತಮಾಷೆ ಮಾಡ್ತಿದೀರ. ಮನೆಗೆ ಹೋಗ್ರಿ, ನಾ ಬಾಗ್ಲಿಗೆ ಬೀಗ ಹಾಕ್ಬೇಕು" ಅಂದ ಮಾಲಿ. "ನನ್ನ ಕಾಲು ಬೇರು ಬಿಟ್ಟಿದೆ. ನನ್ನನ್ನು ಎಳೆದು ನೋಡು" ಅಂದ ಚಂದ್ರಶೇಖರ. ಮಾಲಿ ಎಳೆದ. ಚಂದ್ರಶೇಖರನ ಬೇರು ಅಲ್ಲಡಲಿಲ್ಲ. "ನಾನು ಇಂಥಾದ್ದನ್ನ ನೋಡಲೇ ಇಲ್ಲ ಬಿಡಿ. ನಿಮ್ಮ ಸ್ನೇಹಿತರನ್ನು ಕರ್ಕೊಂಬರ್ತೀನಿ" ಅಂತ ಮಾಲಿ ಓಡಿದ.</p>
<p>ನಿರ್ಜನವದ ಲಾಲ್‍ಬಾಗಿನ ಗ್ಲಾಸ್‍ಹೌಸ್‍ನ ಪಕ್ಕದ ಗೋಣಿಮರದ ಹತ್ತಿರ ಬೇರುಬಿಟ್ಟ ಚಂದ್ರಶೇಖರ ಮತ್ತೆ ಗೋಣಿಮರವನ್ನು ಪರಿಪರಿಯಾಗಿ ಬೇಡಿಕೊಂಡ. ಗೋಣಿಮರ ಮಾತೇ ಆಡಲಿಲ್ಲ. ಚಂದ್ರಶೇಖರ ತನ್ನನ್ನೇ ಶಪಿಸಿಕೊಂಡ. ರಾಘವೇಂದ್ರ, ಸಾಯಿಬಾಬಾ, ಏಳು ಕೊಳ್ಳದ ಎಲ್ಲಮ್ಮ, ಲಕ್ಷ್ಮೀನರಸಿಂಹ ಅಂತ ಎಲ್ಲ ದೇವರಿಗೂ ಹರಸಿಕೊಂಡ ತನ್ನಲ್ಲಿ ಹೊಸ ಚಿಗುರುಗಳು ಮೂಡುತ್ತಿವೆ. ತಾನು ಮರವಾಗುತ್ತಿದ್ದೇನೆ. ಇನ್ನು ಮೇಲೆ ತನ್ನ ಮಾತು ಯಾರಿಗೂ ಅರ್ಥವಾಗುವುದಿಲ್ಲ. ಒಂಟಿತನದಿಂದ ತಪ್ಪಿಸಿಕೊಳ್ಳಲು ಹೋಗಿ ಇನ್ನೊಂದು ರೀತಿಯ ಭಯಂಕರವಾದ ಒಂಟಿತನವನ್ನು ಅನುಭವಿಸಬೇಕಾಗುತ್ತದೆ. ತಾನು ಇನ್ಯಾರೆನ್ನಾದರೂ ಮಾಡಿಸಿಟ್ಟಿದ್ದರೆ ಎಷ್ಟು ಚನ್ನಾಗಿರುತ್ತಿತ್ತು! ಇನ್ನು ಮೇಲೆ ಮಕ್ಕಳು ಪರದೇಶಿಗಳಾಗುತ್ತವೆ. ಅವು ಸ್ಕೂಲಿಗೆ ಹೋಗುವುದು ಹೇಗೆ ಎಂದು ಚಂದ್ರಶೇಖರ ಪರಿತಪಿಸುತ್ತ ಭಯದಿಂದ ನಡುಗಿದ. ಮಾಲಿ ಬರುವುದರಲ್ಲೇ ಇನ್ನೆಷ್ಟು ದೂರ ಬೇರುಗಳು ಇಳಿದುಬಿಡುತ್ತವೊ ಎಂದು ಬೆಚ್ಚಿದ; ತಾನಿನ್ನೂ ರೆಂಬೆ ಕೊಂಬೆ ಎಲೆಗಳನ್ನು ಬಿಟ್ಟಿರಲಿಲ್ಲ. ಸಂಪೂರ್ಣವಾಗಿ<br /><em>ಅಮೆರಿಕನ್ನಡದ ಕತೆಗಳು/೧೭೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೭೯</em><br />ಮಾರ್ಪಾಟಾಗಲಾರೆ, ತನ್ನ ಮಾತಾಡುವ ಶಕ್ತಿಯೂ ಹೊರಟುಹೋಗಬಹುದು. ನಲವತ್ತು ವರ್ಷ ಬದುಕಿದ್ದು ತಾನು ಸಾಧಿಸಿದ್ದೇನು ಎಂದು ಕಳವಳವಾಯಿತು.</p>
<p>ಚಂದ್ರಶೇಖರ ಎಷ್ಟು ಹೊತ್ತು ಹಾಗೆಯೇ ಇದ್ದನೋ, ಒಂದು ಯುಗವೇ ಕಳೆದ ಹಾಗನಿಸಿತು. ಅಷ್ಟು ಹೊತ್ತಿಗೆ ಮಹೇಶ ಬಂದ. ಚಂದ್ರಶೇಖರ ತನಗೆ ಆದದ್ದನೆಲ್ಲ ಸಂಕ್ಷಿಪ್ತವಾಗಿ ಹೇಳಿದ. ಮಹೇಶ ನಂಬಲಿಲ್ಲ. ಮಹೇಶ ಮತ್ತು ಮಾಲಿ ಚಂದ್ರಶೇಖರನನ್ನು ಮೇಲಕ್ಕೆಳೆದರು. ಚಂದ್ರಶೇಖರನ ಕಾಲುಗಳನ್ನು ಕೀಳಲಿಕ್ಕೆ ಸಾಧ್ಯವಾಗಲಿಲ್ಲ. ಈಗ ಮಹೇಶ ನಂಬ ಬೇಕಾಯಿತು. ಮಹೇಶನಿಗೆ ಗೋಣಿಮರದ ಹತ್ತಿರ ನಿಲ್ಲಲಿಕ್ಕೂ ಹೆದರಿಕೆಯಾಯಿತು. "ಏನ್ಮಾಡೋದೋ ಈಗ?" ಎಂದ ಮಹೇಶ. "ನೀನು ಮಾಲಿ ಸೇರ್ಕೊಂಡು ನನ್ಕಾಲನ್ನ ಕಡ್ದುಹಾಕ್ಬಿಡಿ" ಎಂದ ಚಂದ್ರಶೇಖರ. "ಅದೆಲ್ಲ ಸಾಧ್ಯವಿಲ್ಲ. ಹಾಗ್ಮಾಡಿದ್ರೆ ನೀನು ರಕ್ತ ಸೋರಿ ಸತ್ತೋಗ್ತಿಯ" ಎಂದ ಮಹೇಶ. "ಮತ್ತೇನಾದ್ರು ಮಾಡ್ಲೇಬೇಕು. ದಯವಿಟ್ಟು ಕೂಡ್ಲೇ ಹೋಗಿ ಎಂ.ಎಲ್.ಎ. ಶಂಕ್ರಪ್ಪಂಗೆ ಹೇಳು. ಅವ್ನು ನೀನು ಸೇರಿ ಎಲ್ಲ ಇನ್ಫ್ಲುಯನ್ಸನ್ನೂ ಉಪಯೋಗ್ಸಿ, ಒಳ್ಳೇ ಸರ್ಜನ್ನನ್ನ ಇಲ್ಲಿಗೆ ಆದಷ್ಟು ಬೇಗ ಕರ್ಕೊಂಡು ಬಾ, ಹೋಗು ದಯವಿಟ್ಟು" ಎಂದು ಚಂದ್ರಶೇಖರ ಅಂಗಲಾಚಿದ. ಮಹೇಶ ತನ್ನ ಬಾಲ್ಯ ಸ್ನೇಹಿತನಿಗೆ ಏನಾದ್ರೂ ಸಹಾಯ ಮಾಡ್ಬೇಕೂಂತ ಮಾಲಿಯನ್ನು ಅಲ್ಲೇ ಇರಲಿಕ್ಕೆ ಹೇಳಿ ಓಡಿದ.</p>
<p>ನಂಬಲಿಕ್ಕೆ ಸಾಧ್ಯವಲ್ಲದ ಈ ಸಂಗತಿಯನ್ನು ಪ್ರತಿಯೊಬ್ಬರಿಗೂ ವಿವರಿಸಿ ಡಾಕ್ಟರನ್ನು ಕರೆದುತರಬೇಕಾದರೆ ಮಧ್ಯರಾತ್ರಿ ಆಗಿತ್ತು. ವಿಕ್ಟೋರಿಯಾ ಆಸ್ಪತ್ರೆಯ ದೊಡ್ಡ ದೊಡ್ಡ ಸರ್ಜನ್‍ಗಳು, ಅನಸ್ಥೇಸಿಯದವರು, ನರ್ಸುಗಳು ಮೊಬೈಲ್ ವ್ಯಾನ್‍ನಲ್ಲಿ ಲಾಲ್‍ಬಾಗ್‍ನಲ್ಲಿ ಆಪರೇಷನ್ ನಡೆಸಲಿಕ್ಕೆ ಬೇಕಾದ ಸಲಕರಣೆಗಳನ್ನೆಲ್ಲ ತಗೊಂಡು ಬಂದರು. ಅಲ್ಲಿಯೇ ಅವನ ಮೇಲೇ ಒಂದು ಟೆಂಟನ್ನು ಎಬ್ಬಿಸಿ ಅವನ ಪರೀಕ್ಷೆ ಮಾಡಿ. ಬ್ಲಡ್ ಟ್ರಾನ್ಸ್ ಫ್ಯೂಶನ್‍ಗೆ ಏರ್ಪಾಡು ಮಾಡಿಕೊಂಡು ಅವನಿಗೆ ಅನಸ್ಥೇಸಿಯಾ ಕೊಟ್ಟು ಅವನ ಕಾಲುಗಳನ್ನು ಕತ್ತರಿಸಿದರು.</p>
<p>ಮಾರನೇ ದಿನ ಪತ್ರಿಕೆಯಲ್ಲೆಲ್ಲ ಅವನದೇ ಸುದ್ದಿ. ಅವನಿಗೆ ಎಚ್ಚರವಾದಾಗ ಅನಸ್ಥೇಸಿಯಾದ ಅಮಲಿನಲ್ಲಿ ತನಗೆ ಏನಾಯಿತು ಅನ್ನುವುದೂ ಗೊತ್ತಿರಲಿಲ್ಲ. ಕ್ರಮೇಣ ಕಾಲುಗಳ ನೋವು, ಆ ಬ್ಯಾಂಡೇಜುಗಳಿಂದ ಅವನ ಕತೆ ಅವನಿಗೆ ಗೊತ್ತಾಯಿತು. ಅವನ ಹೆಂಡತಿ ಮಕ್ಕಳು ಅವನನ್ನು ನೋಡಲಿಕ್ಕೆ ಪ್ರತಿದಿನವೂ ಬರುತ್ತಿದ್ದರು. ಒಂದು ತಿಂಗಳಾದಮೇಲೆ ಊರುಗೋಲುಗಳನ್ನಿಟ್ಟುಕೊಂಡು ಕುಂಟುತ್ತಾ ಅವನು ಮನೆಗೆ ಬಂದಾಗ ಅವನ ಹೆಂಡತಿ ಅವನಿಗೆ ಹೇಳಿದಳು,"ಅಲ್ರೀ ಅಲ್ಲೇ ಲಾಲ್‍ಬಾಗ್ ನಲ್ಲಿ ಇನ್ನೂ ನಾಲ್ಕು ದಿನ ಇದ್ದಿದ್ರೆ ಏನಾಗ್ತಿತ್ತು ನಿಮಗೆ? ಲಕ್ಷಾಂತರ ಜನ ನಿಮ್ಮನ್ನೋಡ್ಲಿಕ್ಕೆ ಟಿಕೆಟ್ ತೊಗೊಂಡು ಬರ್ತಾ ಇದ್ರು. ನಮ್ಮ ಜೀವನೋಪಾಯಾನೂ ಆಗ್ತಿತ್ತು ಈಗ<br />ನೋಡಿ ಸಾಲ ಮಾಡ್ಕೊಂಡ್ರಿ. ತಿನ್ಲಿಕ್ಕೂ ಗತಿಯಿಲ್ಲ, ಕಾಲೂ ಇಲ್ಲ."</p>
<p>ಚಂದ್ರಶೇಖರನಿಗೆ ಮರವಾಗಿಯೇ ಇದ್ದಿದ್ದರೆ... ಅನಿಸಿತು.</p>
<p>ಚಂದ್ರಶೇಖರ ಈಗ ಚಕ್ರಗಳ ಕುರ್ಚಿಯಲ್ಲಿ ಓಡಾಡುತ್ತಾನೆ. ಅವನಿಗೆ ಪದೇಪದೇ ಬೇರುಬಿಡುವ ಕನಸೇ ಬಿದ್ದು ನಿದ್ದೆ ಸರಿಯಾಗುವುದಿಲ್ಲ. ಒಮ್ಮೊಮ್ಮೆ ತಾನು ಕವಿಯಾದದ್ದೇ ತಪ್ಪು ಎನ್ನುತ್ತಾನೆ. ಏಕೆಂದರೆ ಅವನು ರೂಪಕದ ಭಾಷೆಯಲ್ಲಿ ಬೇರು ಬಿಡಬೇಕು ಎಂದು ಹೇಳಿದ್ದರೆ, ಲಾಲ್‍ಬಾಗಿನ ಗೋಣಿ ಮರ ಅದರ ವ್ಯಂಗ್ಯಾರ್ಥವನ್ನು ಬಿಟ್ಟು ವಾಚ್ಯಾರ್ಥವನ್ನು ಮಾತ್ರ ಗ್ರಹಿಸಿತ್ತು. ಅವನಿಗೆ ರೂಪಕದ ಭಾಷೆಯೇ ರೂಢಿಯಾದ್ದರಿಂದ ಅವನ ಹೆಂಡತಿ ಮತ್ತು ಮಕ್ಕಳು ಗೋಣಿಮರದ ಹಾಗೆಯೇ ಅವನ ಮಾತುಗಳನ್ನು ಅಪಾರ್ಥಮಾಡಿಕೊಳ್ಳುತ್ತಿದ್ದರು. ಹೀಗಾಗಿ, ತಾನು ಸಹಜವಾಗಿ ಬದುಕಬೇಕೆಂದು ಈಚೆಗೆ ಕಾವ್ಯರಚನೆಯನ್ನೇ ನಿಲ್ಲಿಸಿದ್ದಾನೆ. ಮೊನ್ನೆ ಅವನ ಸ್ನೇಹಿತ ಬಷೀರ್ "ಏನೋ ಚಂದ್ರು ಅಮೆರಿಕಕ್ಕೆ ಹೋಗೋಲ್ವ, ಬೆಂಗಳೂರಲ್ಲೆ ಬೇರು ಬಿಟ್ಟೆಯ?" ಎಂದು ಚುಡಾಯಿಸಿದ. ಅದಕ್ಕೆ ಚಂದ್ರು "ಬೇರಿನ ಸಹವಾಸವೇ ಬೇಡ. ಬೇರು ಬಿಡಲಿಕ್ಕೆ ಹೋಗಿ ಕಾಲು ಕತ್ತರಿಸಿಕೊಂಡೆ. ಆದರೂ ಬೇರು ಬಿಟ್ಟಿದ್ದೀನಿ ಅನ್ನಿಸುತ್ತೆ. ಕಾಣದ ಬೇರುಗಳಿಂದ ಬಿಡಿಸಿಕೊಳ್ಳುವುದು ಕಷ್ಟ. ಮರದ ಬೇರುಗಳನ್ನು ಕತ್ತರಿಸಬಹುದು, ಭಾವನೆಯ ಬೇರುಗಳನ್ನು ಕತ್ತರಿಸುವುದು ಸಾಧ್ಯವಿಲ್ಲ" ಎಂದು ಹೇಳಿದ.</p>
<p><strong><em>-ಪ್ರೊ | ಸುಮತೀಂದ್ರ ನಾಡಿಗ್</em></strong>(ಬೆಂಗಳೂರು, ಭಾರತ)</p>
<p>
<strong>ನೆರಳು</strong>
</p>
<p>ಬೆಳಗಿನಿಂದಲೂ ಏನೋ ಮಂಕು ಮಂಕು. ಮುಜುಗರ. ಮಳೆಗಾಲದ ದಿನದ ಹಾಗೆ ಜೋಬದ್ರ ಮನಸ್ಸು. ಹೊರಗಿನಿಂದ ಬಂದ ಅಣ್ಣ "ಸುಮಾ"" ಅಂದರು.</p>
<p>"ಏನಣ್ಣಾ?" "</p>
<p>"ನೀನು ಬೇಜಾರು ಅಂತ ಹೇಳ್ತಿದ್ಯಲ್ಲಮ್ಮ, ಅದಕ್ಕೆ ನಿನಗೊಂದು ತಮಾಷೆ ತಂದಿದ್ದೇನೆ ನೋಡು.""</p>
<p>ತಮ್ಮ ಕೈಲಿದ್ದ ಬುಟ್ಟಿಯನ್ನು ನನ್ನ ಮುಂದಿಟ್ಟರು. ಹಾಸಿಗೆಯಲ್ಲಿ ಹಾಗೇ ಎದ್ದು ಕುಳಿತು ಬುಟ್ಟಿಯನ್ನು ಬಳಿಗೆ ಎಳೆದು ಮೆಲ್ಲನೆ ಮುಚ್ಚಳ ತೆರೆದು ನೋಡಿದೆ. ಮುದ್ದಾದ ಗಿಳಿ ಕತ್ತು ಹೊರಳಿಸಿ ಕೀರ್ ಕೀಚ್ ಎನ್ನುತ್ತಾ ಪಟಪಟನೆ ರೆಕ್ಕೆ ಬಡಿಯಿತು. ತಟ್ಟನೆ ಮುಚ್ಚಳ ಮುಚ್ಚಿ,</p>
<p>"ಎಲ್ಲಿಂದ ತಂದ್ಯಣ್ಣ?"" ಎಂದೆ. ಧ್ವನಿ ತುಂಬ ಕ್ಷೀಣವಾಗಿದೆ ಎನಿಸಿತು.</p>
<p><em>ಅಮೆರಿಕನ್ನಡದ ಕತೆಗಳು/೧೮೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೮೧</em><br />"ನಮ್ಮ ತೋಟದಲ್ಲಿ ಮಾವಿನಮರ ಇದೆಯಲ್ಲಮ್ಮ. ಅದರ ಪೊಟರೆಯಲ್ಲಿ ಸಿಕ್ತಂತೆ ಮಾದ ತಂದುಕೊಟ್ಟ. ನಿನ್ನ ಜೊತೆಗಾಗುತ್ತೆ ಅಂತ ತಂದ" ಎನ್ನುತ್ತಾ ಬುಟ್ಟಿಯ ಮುಚ್ಚಳ ತೆರೆದು ಜಾಗರೂಕತೆಯಿಂದ ಒಳಗಿದ್ದ ಗಿಳಿಯನ್ನು ಹೊರತೆಗೆದು ಪಂಜರದಲ್ಲಿ ಹಾಕಿ ಬಾಗಿಲು ಮುಚ್ಚಿ ನೇತು ಹಾಕಿದರು. ಒಂದು ಕ್ಷಣ ಮೌನವಾಗಿ ದಿಂಬಿಗೊರಗಿಕೊಂಡು ಪಂಜರದಲ್ಲಿದ್ದ ಗಿಣಿಯನ್ನೇ ನೋಡಿದೆ. ಹಚ್ಚ ಹಸಿರು ಗಿಣಿ. ಕೆಂಪು ಕೊಕ್ಕು. ಕಣ್ಣುಗಳನ್ನು ಪಿಳಿ ಪಿಳಿ ಬಿಡುತ್ತಿತ್ತು. ಕೊಕ್ಕು ಅಗಲಿಸಿ ಕೀರ್ ಕೀಚ್ ಎಂದು ಕೂಗುತ್ತಿತ್ತು. ಇಂಥ ಗಿಳಿಯನ್ನು ಪಂಜರದಲ್ಲಿ ಬಂದಿಸಿಡುವುದೆ? ಮುದ್ದಾದ ಗಿಳಿಯನ್ನು ಪಂಜರದಲ್ಲಿ ಬಂಧಿಸಿಡುವುದೆ? ತಳಮಳವಾಯಿತು.</p>
<p>"ಅಣ್ಣಾ ಪಂಜರದ ಬಾಗಿಲು ತೆರೆಯಲಾ? "" ಕಾತರದಿಂದ ಕೇಳಿದೆ.</p>
<p>"ಅಯ್ಯೋ! ತೆರೆದರೆ ಹಾರಿ ಹೋಗಿಬಿಡುತ್ತೆ ಅಷ್ಟೆ " ಎಂದರು. ಗಿಣಿ ಕೀರ್ ಕೀಚ್..... ಕಿರುಚಿತು.</p>
<p>ಯೋಚಿಸುತ್ತಾ ಮಲಗಿದ್ದವಳು ಮೆಲ್ಲನೆದ್ದು ಕಿಟಕಿಯನ್ನು ತೆರೆದು ತೋಟದ ಕಡೆ ದೃಷ್ಟಿ ಹರಿಸಿದೆ. ಹಿಂಡು ಗಿಣಿಗಳು ಮರದಿಂದ ಮರಕ್ಕೆ ಹಾರಿ ಹಣ್ಣುಗಳನ್ನು ಕಚ್ಚಿ ತಿನ್ನುತ್ತಾ ಹಾರಾಡುತ್ತಿದ್ದವು. ತಟ್ಟನೆ ಪಂಜರದ ಗಿಣಯತ್ತ ನೋಡಿದೆ.</p>
<p>"ಪಂಜರದ ಗೀಣಿ ನೀನು ಹಾರಲಾರೆ" ಗಟ್ಟಿಯಾಗಿ ಅಂದು, ಏಕೆ ಹಾಗೆ ಹೇಳಿದೆ ಅಂತ ಯೋಚಿಸಿದೆ. ಅರ್ಥವಾಗಲಿಲ್ಲ. ಆದೇ ಮಾತು ನನ್ನ ಒಳಗೂ ಹಾರಾಡಿದಂತೆ ಅನುಭವವಾಗಿ ಸಣ್ಣಗೆ ಕಂಪಿಸಿದೆ. ನಾನು "ಹೃದ್ರೊಗಿ" ಅಲ್ಲವೇ? ಆ ಪದ ತುಂಬ ಕೊರೆಯತೊಡಗಿತು. ಸಹಿಸಲಾಗಲಿಲ್ಲ. ಅದನ್ನು ಮರೆಯಲು ಬಲವಂತವಾಗಿ ನೆನಪಿನ ಮೊರೆಹೊಕ್ಕೆ.</p>
<p>*****</p>
<p>ನದಿ ದಂಡೆಯಲ್ಲಿ ಮಂಡಿಯೆತ್ತರ ಕಪ್ಪೆಗೂಡು ಕಟ್ಟಿದೆ. ಮರಳನ್ನು ಕೈಯಿಂದ ತಟ್ಟುತ್ತಾ ಕಪ್ಪೇ ಕಪ್ಪೇ ಗೂಡು ಕಟ್ತೀನಿ, ಕಾವೇರಿ ನೀರು ಕೊಡ್ತೀಯಾ? ಎಂದು ರಾಗವಾಗಿ ಕೂಗಿದೆ. ಹತ್ತಿರದಲ್ಲೇ ಬಾಬು ಗೂಡು ಕಟ್ಟುವುದರಲ್ಲಿ ತಲ್ಲೀನನಾಗಿದ್ದ.</p>
<p>"ಲೋ ಬಾಬು, ನಾನೂ ನಿನ್ಜೊತೇಗೆ ಬರ್ತೀನೋ" ಆಸೆಯಿಂದ ಕೇಳಿದೆ.</p>
<p>"ಬೇಡಮ್ಮಾ..... ನಿಮ್ಮಣ್ಣ ನೋಡಿದರೆ ನಂಗೆ ಬರುತ್ತೆ ಗ್ರಹಚಾರ .""</p>
<p>"ಇಲ್ಲ ಕಣೋ, ಅಣ್ಣಂಗೆ ನಾ ಹೇಳ್ತಿನೋ, ಸೇರಿಸ್ಕೊಳ್ಳೋ" ಅಷ್ಟರಲ್ಲಿ - "ಸುಮಾ.... ಎಲ್ಲಿದ್ದೇಮ್ಮಾ? ಹುಡುಕಿ ಹುಡುಕಿ ಸಾಕಾಯ್ತು, ಬಾ ಹೋಗೋಣ" ಅಣ್ಣನ ಧ್ವನಿ.</p>
<p>"ಅಣ್ಣಾ ನಾನು ಬಾಬು ಜೊತೆ ಕಪ್ಪೆ ಗೂಡು ಕಟ್ಟಿ ಬರ್ತೀನಣ್ಣಾ" ಎಂದೆ. ಅಣ್ಣ ಆತ್ಮೀಯತೆಯಿಂದ ಕೈ ಹಿಡಿದು,</p>
<p>"ಬೇಡ ಮರಿ ಬಟ್ಟೆ ಕೊಳೆ ಆಗುತ್ತೆ. ಅಮ್ಮ ಕಾಯ್ತಾ ಇದಾಳೆ ಬಾ" ಎಂದು ಎತ್ತಿಕೊಂಡು ಹೊರಟಾಗ ಅಣ್ಣನ ಮೇಲೆ ಅಸಾಧ್ಯ ಸಿಟ್ಟು ಬಂತು, ಅಳುವಂತಾಯ್ತು.</p>
<p>ಮತ್ತೊಂದು ನೆನಪಿನ ತುಣುಕು:</p>
<p>ಶಾಲೆ ಬಿಟ್ಟೊಡನೆ ಓಡಿ ಹೋಗಿ ದಿಬ್ಬ ಹತ್ತಿ, ರೈಲ್ವೆ ಹಳಿಗಳ ಮೇಲೆ ನಡೆಯುತ್ತಾ ಹೋಗುವುದು ಎಂಥಾ ಖುಷಿ! ಕಮಲಿ ಜೊತೆ ಹೇಗಾದರೂ ಮಾಡಿ ಈ ದಿನ ಹೋಗಬೇಕು. ಉತ್ಸಾಹದಿಂದ ಕಮಲಿ ಕೈಹಿಡಿದು ಹೊರಟೆ. ಅಷ್ಟರಲ್ಲಿ ಸೈಕಲ್ ಮೇಲೆ ಬಂದ ಮಾದ ಹತ್ತಿರ ಇಳಿದು,</p>
<p>"ಚಿಕ್ಕಮ್ಮವ್ರೆ, ಕುಂತ್ಕಳ್ಳಿ ಬನ್ನಿ" ಎಂದ. ಎದೆ ಧಸಕ್ಕೆಂದಿತು.</p>
<p>"ಉಹೂ... ನಾ ಬರಲ್ಲಾ. ಕಮಲಿ ಜೊತೆ ನಡ್ಕೊಂಡು ಬರ್ತೀನಿ ನೀ ಹೋಗು" ಎಂದು ಮೊಂಡು ಹಿಡಿದೆ.</p>
<p>"ಅಮ್ಮಾವ್ರು, ಆಮ್ಯಾಕೆ ನನ್ನ ಬೈತಾರೆ ಅಮ್ಮಣ್ಣಿ. ಕುಂತ್ಕಳ್ಳಿ ಬನ್ನಿ" ಎಂದು ಸೈಕಲ್ ಮೇಲೆ ಕೂಡಿಸಿಕೊಂಡಾಗ ಹಿಂತಿರುಗಿ ನೋಡಿದೆ. ಗೆಳಿತಿಯರೆಲ್ಲಾ ರೈಲು ದಾರಿ ಹಾದು ಹೋಗಿದ್ದ ದಿಬ್ಬವನ್ನು ಏರುತ್ತಿದ್ದರು.</p>
<p>ಕಿಟಕಿಯ ಸರಳುಗಳನ್ನು ಬಿಗಿಯಾಗಿ ಹಿಡಿದು ನಿಂತೆ. ದೂರದಲ್ಲಿ ಶಾಲೆಯ ಘಂಟೆಯ ಸದ್ದಾಯಿತು. ಪಂಜರದಿಂದ ಬಿಟ್ಟವರಂತೆ ಓಡೋಡಿ ಬರುವ ಮಕ್ಕಳ ಲವಲವಿಕೆ ಕಣ್ಣಿಗೆ ಕಟ್ಟಿಕೊಂಡಿತು. ದುಃಖ ತುಂಬಿಕೊಂಡಾಗ ನೆನಪು ಹಿತ ಅನ್ನಿಸುತ್ತದೆ. ಎಲ್ಲವನ್ನೂ ಮರೆತು ನೆನಪಿನೊಳಗೇ ನಾನು ಸೇರಿಬಿಟ್ಟರೆ ಎಷ್ಟು ಚೆನ್ನ.</p>
<p>*****</p>
<p>ಅವೊತ್ತು ಶಾಲೆಯಿಂದ ಹಿಂತಿರುಗಿ ಬಂದಾಗ ಮನೆಗೆ ಯಾರೋ ಹೊಸಬರು ಬಂದಿದ್ದರು. ಅಮ್ಮ ಅವರೊಡನೆ ಮಾತನಾಡುತ್ತಿದ್ದಳು. ಒಂದು ಕ್ಷಣ ಬಾಗಿಲಲ್ಲೇ ತಡೆದು ನಿಂತ ಅಮ್ಮ "ಅಗೋ ಸುಮ ಬಂದಳು" ಎಂದಳು. ಬಂದಾಕೆ ನನ್ನತ್ತ ತಿರುಗಿದರು. ಅವರ ನೋಟ ಏಕೋ ನನ್ನಲ್ಲಿ ಚಡಪಡಿಕೆ ಹುಟ್ಟಿಸಿತು. ಮೆಲ್ಲನೆ ಅಲ್ಲಿ ನಿಲ್ಲಲಾಗದೆ ಮಹಡಿಯ ಮೆಟ್ಟಲತ್ತ ಹೋದೆ. ಮೆಟ್ಟಲೇರುವಾಗ ಅವರ ಮಾತು ಕೇಳಿಸಿತು .</p>
<p>"ನಿಮ್ಮಕ್ಕನ ಮಗಳಲ್ಲವೆ? ಎಷ್ಟು ದೊಡ್ಡವಳಾಗಿ ಬಿಟ್ಟಿದ್ದಾಳೆ! ಪಾಪ, ಕಡೆಯುಸಿರೆಳೆಯುವಾಗ ನಿಮ್ಮ ಮಡಿಲಿಗೆ ಈ ಮಗುವನ್ನು ಹಾಕಿ ಕಣ್ಣು ತುಂಬಿ ಕೈ ಹಿಡಿದ ದೃಶ್ಯ ಈಗಲೂ ಕಣ್ಣಿಗೆ ಕಟ್ಟಿದಂತಿದೆ. ಆ ಮಗುವಿಗೂ ಒಂದು ನೆಲೆ ಸಿಕ್ತು; ನಿಮಗೂ ಒಂದು ಆಸರೆಯಾಯ್ತು."</p>
<p>ಮೆಟ್ಟಲಿನ ಗೋಡೆಗೆ ಒರಗಿಕೊಂಡು ಮೂಕವಾಗಿ ಎಷ್ಟೋ ಹೊತ್ತು ಹಾಗೇ ನಿಂತಿದ್ದೆ.</p>
<p><em>ಅಮೆರಿಕನ್ನಡದ ಕತೆಗಳು/೧೮೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೮೩</em><br />ಏಕೆ ಹೀಗೆ ಇವೊತ್ತು ಇಷ್ಟೆಲ್ಲಾ ನೆನಪುಗಳು ಕಾಡುತ್ತಿವೆ? ಅದೂ ಬಾಬು ವಿಲಾಯತಿಯಿಂದ ಬಂದ ದಿನವೇ.</p>
<p>"ಸುಮಾ ಹೊರಗಡೆ ಹಾಲು ಕರೀತಿದಾಳೆ ಸ್ವಲ್ಪ ನೋಡ್ಕೋಮ್ಮಾ" ಅಮ್ಮನ ಧ್ವನಿ ಕೇಳಿ ಎಚ್ಚೆತ್ತೆ. ಹಸುವಿನತ್ತ ನೋಡಿದೆ. ಕರು ಕೆಚ್ಚಲಿಗೆ ಬಾಯಿ ಹಾಕಿ ಹಾಲು ಹೀರುತ್ತಿತ್ತು. ತಾಯಿ ಅದರ ಮೈ ನೆಕ್ಕುತ್ತಿತ್ತು.</p>
<p>"ಅಯ್ಯಯ್ಯೋ! ಯಾಕ್ಲಾ ಕರು ಬುಟ್ಬುಟ್ಟೆ? ಆಲು ಕುಡ್ಕೊನ್ಬುಡ್ತಲ್ಲಾ.... ಮೂದೇವಿ ಯನ್ಲ ಮಾಡ್ತಿದ್ದೆ?" ಹಾಲಿನಾಕೆ ಮಗನಿಗೆ ಎರಡೇಟು ಬಿಗಿದಳು. ಕೋಪಗೊಂಡ ಹುಡುಗ ಕರುವಿಗೆ ನಾಲ್ಕು ಬಾರಿಸಿ, ಹಾಲು ಕುಡಿಯುತ್ತಿದ್ದ ಅದನ್ನು ಕೆಚ್ಚಲಿಂದ ಬಿಡಿಸಿ ದರದರ ಎಳೆದುಕೊಂಡು ಹೋದ. ಕರು ದೀನವಾಗಿ ಅರಚಿತು. ತಾಯಿ ಮೂಕವಾಗಿ ಅಸಹಾಯಕವಾಗಿ ನೋಡುತ್ತಿತ್ತು. ನಾನು ಸರಸರನೆ ಇಳಿದು ಬಂದು ಹುಡುಗನ ಕೈಯಿಂದ ಹಗ್ಗ ಕಿತ್ತು ಬಿಟ್ಟುಬಿಟ್ಟೆ. ಕರು ಛಂಗನೆ ಹಾರಿತು. ಆಮೇಲೆ ಏನಾಯಿತು? ನೆನಪಿಗೆ ಬರುತ್ತಿಲ್ಲ............</p>
<p>ಹಾಸಿಗೆಯ ಬಳಿಗೆ ಅಣ್ಣ ಬಂದು, "ಸುಮಾ, ಇನ್ನು ನೀನು ಶಾಲೆಗೆ ಹೋಗುವುದು ಬೇಡಮ್ಮ, ಮನೆಯಲ್ಲೆ ಪಾಠ ಹೇಳಿಸಲು ಮೇಷ್ಟ್ರನ್ನ ಗೊತ್ತು ಮಾಡ್ತೇನೆ. ನಿನಗಿನ್ನೂ ಶಕ್ತಿ ಸಾಲದು" ಎಂದರು, ಸಾಂತ್ವನಗೊಳಿಸುವ ಧ್ವನಿಯಲ್ಲಿ. ದುಃಖ ಒತ್ತರಿಸಿ ಬಂತು.</p>
<p>ಇವರೆಲ್ಲಾ ಏಕೆ ಹೀಗೆ ಹೂವಿನ ಹಾಗೆ ನೋಡಿಕೊಳ್ತಾರೆ? ನನ್ನ ಹೃದಯ ದುರ್ಬಲ ಎಂದೆ? ನಾನು ಹೃದ್ರೋಗಿ ಎಂದೆ? ಅನಗೆ ಈ ಅನುಕಂಪ ಬೇಡ. ನನ್ನನ್ನು ಸಾಯಲೂ ಬಿಡುವುದಿಲ್ಲವೇಕೆ?</p>
<p>ಗುಲಾಬಿ ಹೂವನ್ನು ಬಳಸಿದ್ದ ಜಾಜಿ ಬಳ್ಳಿಯನ್ನು ಅತ್ತ ಸರಿಸುತ್ತಾ ಏಕೋ ಆತು ನೋಡಿದಾಗ ಬಾಬು ಗೇಟಿನ ಬಳಿ ಎವೆಯಿಕ್ಕದೆ ನನ್ನನ್ನೇ ನೋಡುತ್ತಿರುವುದು ಕಾಣಿಸಿತು. ನಾಚಿಕೆಯಿಂದ ಕುಗ್ಗಿದೆ. ಏನೂ ಮಾಡಲು ತೋಚದೆ ಒಂದು ಹೂವಾಗಿ ಎಲೆಯಮರೆಯಲ್ಲಿ ಅಡಗಿಬಿಡಬಾರದೇ ಎಂದು ಹಂಬಲಿಸಿದೆ. ಅಷ್ಟರಲ್ಲಿ ಅಣ್ಣಬಂದು ಬಾಬುವನ್ನು ನೋಡಿ ನಗುತ್ತಾ</p>
<p>"ಏನಯ್ಯಾ... ಯಾವಾಗ ಬಂದೆ? ಅಲ್ಲೇ ನಿಂತುಬಿಟ್ಟೆಯಲ್ಲ. ಬಾಪ್ಪ ಒಳಗೆ " ಎಂದು ಸ್ವಾಗತಿಸಿದರು.</p>
<p>"ಇದೇ ತಾನೆ ಬಂದೆ ಮಾವ" ಎಂದ ಬಾಬು ತುಂಬ ಗೊಂದಲಕ್ಕೆ ಸಿಕ್ಕವನಂತೆ ಕಾಣಿಸಿದ. ಆಮೇಲೆ ಅಣ್ಣ ತುಸು ದೂರದಲ್ಲಿದ್ದ ನನ್ನನ್ನು ಕೂಗಿ,</p>
<p>"ಸುಮಾ ಬಾಮ್ಮ; ಇಲ್ಲಿ ಯಾರು ಬಂದಿದ್ದಾರೆ ನೋಡು" ಎಂದಾಗ ಜೀವ ಬಂದಂತಾಯಿತು. ಮೆಲ್ಲನೆ ಹತ್ತಿರ ಬಂದಾಗ ಬಾಬು ನಗುತ್ತಾ,</p>
<p>"ಜ್ಞಾಪಕವಿದೆಯಾ ?" ಎಂದ.</p>
<p>"ಹೂಂ" ಎಂದ. ಏಕೋ ನನ್ನ ಧ್ವನಿಯೇ ನನಗೆ ಅಪರಿಚಿತವೆನಿಸಿತು.</p>
<p>"ಪಾರಿವಾಳ ಹಿಡಿದುಕೊಡಲಾ" ಎಂದ ಫಕ್ಕನೆ ನಕ್ಕು, ನಾಚಿಕೆಯಾಯಿತು. ಏನು ಹೇಳಬೇಕೋ ತಿಳಿಯದೆ ತುಟಿ ಅರಳಿಸಿ ಮೃದುವಾಗಿ ನಕ್ಕು ಒಳಗೋಡಿದೆ.</p>
<p>"ಸುಮಾ. ಓಡಬೇಡಮ್ಮ ಆಯಾಸವಾಗುತ್ತೆ. ಮೆಲ್ಲನೆ ನಡಿ" ಎಂದು ಅಣ್ಣನ ಎಚ್ಚರಿಕೆಯ ಮಾತು ಹಿಂದಿನಿಂದ ತೂರಿ ಬಂದು ಹೃದಯವನ್ನೇ ಹಿಂಡಿಬಿಟ್ಟಿತು. ನನ್ನ ಹೃದಯದ್ದೇ ಚಿಂತೆ ಎಲ್ಲರಿಗೆ- ಸದಾ ಓಡಿಬಂದವಳೇ ಹಾಸಿಗೆ ಮೇಲೆ ಉರುಳಿದೆ. ಬಹಳ ಸುಸ್ತಾಗಿರುವಂತೆನಿಸಿತು. ನಾನು ಎಲ್ಲರಂತೆ ಇಲ್ಲವೇ? ಎಲ್ಲರಿಗೂ ಸಿಗುವ ಗಾಳಿ, ಬೆಳಕು, ನೀಲನಭ , ಬೆಳ್ಮುಗಿಲು ನನಗೆ ಬೇಡವೇ? ಕಿಟಕಿಯ ಆಚೆ ನೋಡಿದೆ, ತೋಟದಲ್ಲಿ ಒಂದು ಗಿಣಿ ಕೂಗುತ್ತಿತ್ತು. ಓಹ್... ಎಷ್ಟೊಂದು ಹೊಳಪು ಅವನ ಕಣ್ಣಲ್ಲಿ!</p>
<p>ಗಿಣಿ ಕಿಚ್..... ಎಂದಿತು. ಪಂಜರ ಅತ್ತಿಂದಿತ್ತ, ಇತ್ತಿಂದತ್ತ ತೂಗಾಡುತ್ತಿತ್ತು.</p>
<p>*****</p>
<p>"ಬಾಬು, ನಂಗೊಂದು ಪಾರಿವಾಳ ಕೊಡೋ"</p>
<p>"ಇಲ್ಲಮ್ಮಾ ನಾ ಕೊಡಲ್ಲ. ಎಷ್ಟು ಕಷ್ಟ ಪಟ್ಟು ಹಿಡ್ಕೊಂಡು ಬಂದಿದೀನಿ ಗೊತ್ತಾ?"</p>
<p>"ಸರೀಪ್ಪ, ಒಂದೇ ಒಂದು ಸಲ ನನ್ನ ಕೈಲಿ ಕೊಟ್ಟಿರೋ"</p>
<p>"ಊಹೂಂ"</p>
<p>"ನೀ ಕೊಡ್ದಿದ್ರೆ ಕತ್ತೆ ಬಾಲ! ನಾನು... ನಾನು ಅಣ್ನನಿಗೆ ಹೇಳಿ ಗಿಣಿ ತಸ್ರ್ಕೊಳ್ತೀನಿ...." ಎಂದು ಹೇಳುತ್ತಿರುವಾಗ ಕಣ್ಣಲ್ಲಿ ನೀರು ತುಂಬಿ ಬಂತು.</p>
<p>"ಅಯ್ಯೋ ಗಿಣೀನಾ.... ಬಿಟ್ರೆ ಹಾರಿ ಹೊರಟೇ ಹೋಗುತ್ತೆ! ಪಾರಿವಾಳ ಆದ್ರೆ ಎಲ್ಲಿ ಬಿಟ್ಟರೂ ನಮ್ಮ ಹತ್ರಕ್ಕೇ ವಾಪಸ್ ಬರುತ್ತೆ"</p>
<p>"ಗಿಣೀನ ಹಾರಿ ಹೋಗದಂತೆ ಪಂಜರದಲ್ಲಿಟ್ಟು ಬಿಡ್ತೀನಿ"</p>
<p>"ಅಯ್ಯೋ ಪಂಜರದ ಗಿಣೀನಾ? ಟಸ್ಸೆ!" ಬಾಬು ಹೇಳುತ್ತಾ ಓಡಿದ್ದ ಪಂಜರದೊಡನೆ ನೆನಪೂ ನಿಂತಿತು.</p>
<p>*****</p>
<p>ಬೆಳಗಿನಿಂದ ಏಕೆ ಹೀಗೆ? ಎಷ್ಟೆಲ್ಲಾ ನೆನಪುಗಳು! ಬಾಬು ಬಂದರೆ ಏಕೆ ಹೀಗಾಗಬೇಕು? ಗಿಣಿ, ಪಂಜರ, ಬಾಬು ನಾನು ಹೃದ್ರೋಗಿ ಎಲ್ಲಾ ತಲೆ ತುಂಬ ತುಂಬಿಕೊಂಡವು. ತಲೆ ಭಾರವಾದಂತೆ ಎರಡೂ ಕೈಗಳಿಂದ ತಲೆಯನ್ನು ಒತ್ತಿ ಹಿಡಿದು ಕೊಂಡೆ. ಸ್ವಲ್ಪ ಸುಧಾರಿಸಿಕೊಂಡು ಗಿಣಿಗೆ ಹಣ್ಣು ತಿನ್ನಿಸಿದೆ. ಅದನ್ನು ಆ ಪಂಜರದಿಂದ ತೆಗೆದು ಇನ್ನೊಂದು ಪಂಜರದಲ್ಲಿಡಲು ಹೋದಾಗ ಕೈ ಪರಚಿತು.<br /><em>ಅಮೆರಿಕನ್ನಡದ ಕತೆಗಳು/೧೮೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೮೫</em><br />ತಟ್ಟನೆ ಕೈ ಎಳೆದುಕೊಂಡು ಪಂಜರದ ಬಾಗಿಲು ಮುಚ್ಚಿದೆ. ಗಿಣಿ ಕೀರ್ ಕೀಚ್ ಎನ್ನುತ್ತಾ ಪಂಜರದ ಕಂಬಿ ಕಡಿಯಿತು. ಅದು ಪರಚಿದ ನನ್ನ ಕೈಯ ಭಾಗ ಕೆಂಪಾಗಿ ಸಣ್ಣಗೆ ರಕ್ತ ಜಿನುಗತೊಡಗಿತು. ಹಿಂದಿನಿಂದ ಬಾಬುವಿನ ಧ್ವನಿ-</p>
<p>"ಸುಮಾ "</p>
<p>"ಆಞ" ಎಂದೆ. ತಲೆ ಎತ್ತಲಿಲ್ಲ.</p>
<p>"ಎಲ್ಲಿ, ಆ ಕೈ ಏನಾಗಿದೆ ತೋರಿಸು" ಕೈಯನ್ನು ಮುಚ್ಚಿಕೊಳ್ಳುತ್ತಾ "ಏನಾಗಿಲ್ಲ" ಎಂದೆ. "ನಾನು ಡಾಕ್ಟರ್ ಅಂತ ಗೊತ್ತಾ?" ಎಂದು ನಗುತ್ತಾ ಬಲವಂತದಿಂದ ಕೈ ಬಿಡಿಸಿಕೊಂಡು ನೋಡಿದಾಗ ಅಂಗೈ ಉದ್ದಕ್ಕೂ ಗೀರಿ ಹೋಗಿ ರಕ್ತ ಜಿನುಗುತ್ತಿತ್ತು.</p>
<p>"ಏನಾಯ್ತು ಸುಮಾ" ಗಿಣಿಯ ಕಡೆ ಬೆರಳು ತೋರಿಸಿದೆ. ಬಾಬು ನಗುತ್ತಾ.</p>
<p>"ನಿನ್ನ ಕೈ ಅಂದರೆ ಗಿಣಿಗೂ ಇಷ್ಟು ಆಸೆನಾ?" ಎಂದಾಗ ಕರಗಿ ಹೋಗುತ್ತಿರುವೆಂತೆನಿಸಿತು. ಬಾಬು ಕೈ ಹಿಡಿತ ಬಿಗಿಯಾಗುತ್ತಿರುವಂತೆನಿಸಿತು. ಎದೆ ಡವಡವ ಹೊಡೆದು ಕೊಳ್ಳತೊಡಗಿತು. ಮುಖದಲ್ಲಿ ಬೆವರು ಹನಿಗಳು ಸಾಲುಗಟ್ಟಿದವು. ಏನೋ ಹೇಳಬೇಕೆನಿಸಿತು. ನಾಲಗೆ ಹೊರಳುತ್ತಿಲ್ಲ. ತುಂಬಾ ಆಯಾಸ. ಹಾಗೇ ಕೂಡಬೇಕೆಂದುಕೊಂಡೆ. ಬಾಬು ಎಚ್ಚೆತ್ತವನಂತೆ ತಟ್ಟನೆ ಕೈಬಿಟ್ಟು.</p>
<p>"ಕೂತ್ಕೋ ಸುಮಾ. ಗೊತ್ತಿದ್ದೂ ನಿನ್ನನ್ನು ಉದ್ವೇಗಗೊಳಿಸಿಬಿಟ್ಟೆ, ಕ್ಷಮಿಸು" ಎನ್ನುತ್ತಾ ಕರವಸ್ತ್ರ ತೆಗೆದು ಬೆವರು ಒರೆಸಿದ. ಬೇಡ ಬೇಡ ಅಂತ ಚೀರಬೇಕು. ಆಗುತ್ತಿಲ್ಲ. ಯಾರ ಅನುಕಂಪಕ್ಕೂ ತಾನು ಒಳಗಾಗುವುದು ಬೇಡ. ಇದೆಲ್ಲವನ್ನೂ ಹೇಗೆ ಹೇಳಲಿ?</p>
<p>ಗಿಣಿ ಕೀಚ್ ಎಂದು ಕೂಗಿ ಉದ್ದಕ್ಕೆ ಬೆಳೆಯುತ್ತಿದ್ದ ಮೌನ ಮುರಿಯಿತು. ಬಾಬು ಬೆಚ್ಚಿ ನೋಡಿದ. ನನ್ನ ದೃಷ್ಟಿಯನ್ನು ಗಿಣಿಯಲ್ಲಿ ನೆಟ್ಟು ಸುಮ್ಮನೆ ಕೂತೆ. ಸ್ವಲ್ಪಹೊತ್ತು ಕಳೆದಮೇಲೆ "ಇದಕೆ ಯಾಕೆ ಈ ಬಂಧನ, ಬಿಟ್ಟು ಬಿಡು" ಎಂದ.</p>
<p>ಸುಮ್ಮನೆ ನೋಡಿದೆ. ಅನಂತರ ನಿಧಾನವಾಗಿ ಎದ್ದು ಪಂಜರದ ಬಳಿ ನಡೆದೆ. ಕೈಯನ್ನು ಪಂಜರದ ಬಾಗಿಲ ಮೇಲಿಟ್ಟು ಬಹಳ ಹೊತ್ತು ಅಲ್ಲೇ ನಿಂತೆ. ನಡುಗುವ ಕೈಯಿಂದ ನಿಧಾನವಾಗಿ ಪಂಜರದ ಬಾಗಿಲು ತೆರೆದೆ. ಗಿಣಿ ರೆಕ್ಕೆ ಫಟಫಟ ಬಡಿದು, ಹಾರುತ್ತಾ ಕಣ್ಮರೆಯಾಯಿತು. ಪಂಜರದತ್ತ ತಿರುಗಿ ನೋಡಿದೆ. ಬಿಕೋ ಅನ್ನಿಸುತ್ತಿತ್ತು. ಎಲ್ಲಾ ಖಾಲಿ ಖಾಲಿ. ತೂಗಾಡುತ್ತಿದ್ದ ಪಂಜರದ ನೆರಳು ನನ್ನಮೇಲೆ ಹಾಯ್ದು ಅತ್ತಿತ್ತ ಹೋಗುತ್ತಿತ್ತು. ನೋಡು ನೋಡುತ್ತಿದ್ದಂತೆಯೇ ಪಂಜರದ ನೆರಳು ದೊಡ್ಡದಾಗುತ್ತಾ ಬೆಳೆದು ಬೆಳೆದು ಬೆಳೆದು ಭೂಮಿ ಆಕಾಶವನ್ನೆಲ್ಲಾ ಆಕ್ರಮಿಸಿ ನನ್ನನ್ನು ಬಂಧಿಸುತ್ತಿರುವಂತೆನಿಸಿತು.</p>
<p><strong><em>-ವಾಣಿ ರಾವ್</em></strong>(ಬ್ಯಾಟನ್ ರೂಜ್, ಲೂಸಿಯಾನಾ)</p>
<p>
<strong>'ನಿಮಗೆ ವೀಸಾ ಸಿಕ್ಕಿತೆ?!'</strong>
</p>
<p>ಮದ್ರಾಸಿನ ಯು. ಎಸ್. ಕಾನ್ಸಲೇಟ್ ಬಾಗಿಲ ತೆಗೆಯೋದು ಬೆಳಿಗ್ಗೆ ಎಂಟೂವರೆ ಆದರೂ, ಕ್ಯೂ ಆರಂಭ ಬೆಳಗಿನ ಝಾವ ಐದೂವರೆಗೇ! ಗೇಟಿನಾಚೆ ತಿರುಪತಿ ತಿಮ್ಮಪ್ಪನ ಧರ್ಮದರ್ಶನ ನೆನೆದು. 'ಬಾಗಿಲನು ತೆರೆದು ಸೇವೆಯನು ಕೊಡೋ..' ಎಂದು, ನಮ್ಮ ಹೆಸರು ಅಲ್ಲಿದ್ದ ಕ್ಯೂ ಪಟ್ಟಿಯಲ್ಲಿ ನೊಂದಾಯಿಸಿ ನಿಂತೆವು.</p>
<p>ನಮ್ಮ ಮುಂದೆ ಇದ್ದದ್ದು ಮೂರೇ ಜನ.</p>
<p>ಹತ್ತು ಹದಿನೈದು ನಿಮಿಷ ಬಿಟ್ಟು, ಹಿಂದೆ ನೋಡ್ತೀನಿ...ಕ್ಯೂ, ಪಕ್ಕದ ಕಾಂಪೋಂಡಿನ ಅರ್ಧ ಭಾಗದ ತನಕವೂ ಬೆಳೆದುಬಿಟ್ಟಿದೆ. ನಿಂತ ಕುರಿಗಳು ಕೈಲಿ ಕಾಗದ ಪತ್ರಗಳು, ಬ್ಯಾಗ್ ಪರ್ಸ್‍ಗಳನ್ನು ಹಿಡಿದು ಆತಂಕದ ಹ್ಯಾಪ ಮೋರೆ ಹಾಕಿಕೊಂಡಿವೆ! ಇವರೆಲ್ಲಾ ಹೊಸ ದೇಶ ಕಾಣೊ ಉತ್ಸಾಹದ ಪಯಣಿಗರಿಗಿಂತಾ ಯಾವ್ದೋ ತಪ್ಪಿನ ಶಿಕ್ಷೆ ತೀರ್ಪಿಗಾಗಿ ಕಾದು ನಿಂತ ಗುಮಾನಿ ಕೈದಿಗಳ ತರಹ ಕಾಣ್ತಿದಾರೆ! ಅಷ್ಟೊಂದು ಆತಂಕದ ಮೋರೆಗಳು!</p>
<p>ಕೈ ಗಡಿಯಾರ ನೋಡಿಕೊಂಡೆ. ಅದು ಇನ್ನೂ ಏಳನ್ನೂ ತೋರಿಸುತ್ತಿಲ್ಲ. ನಿಂತೂ ನಿಂತೂ ಆಗಲೇ ಕಾಲು ಸೋತಿತು.</p>
<p>ಕೊನೆಗೊಮ್ಮೆ ದ್ವಾರಪಾಲಕ ಗೇಟು ತೆರೆದ. ಧರ್ಮ ಸೇವೆಗೆ ನುಗ್ಗಿದರು ಜನ. ಬಂದೊಡನೆಯೇ ಕ್ಯೂ ಪ್ರಕಾರ ಹೆಸರು ಬರೆಸಿದ್ದಾಗಿದ್ರೂ ಜನ ಏಕೆ ಹೀಗೆ ನುಗ್ತಾರೆ!.. ಹೋಗೋರೆಲ್ಲಾ ಹೋಗಲಿ ಎಂದು ಎಲ್ಲರಿಗೂ ದಾರಿಬಿಟ್ಟು ಹಾಯಾಗಿದ್ದೆ. ಈ ಬುದ್ದಿ ಇಲ್ಲದ ಜನ! ಎಷ್ಟು ನಮಗಿಂತ ಮುಂದೆಂದು ನುಗ್ಗಿದರೂ, ನಮ್ಮನ್ನು ತಾನೇ ಮೂರನೇ ನಂಬರಿನಲ್ಲಿ ಕರೆಯುತ್ತಾರೆ. ಧೈರ್ಯದಿಂದ ಮೆಲ್ಲನೆ ಹೆಜ್ಜೆ ಮೇಲೆ ಹೆಜ್ಜೆ ಇಟ್ಟುಕೊಂಡು ಒಳ ಹೊಕ್ಕಾಗ ಗೇಟಿನ ಬದಿಗಿದ್ದ ಸಣ್ಣ ಕೋಣೆ ಬಳಿ ಲಠ್ಠ ಹಿಡಿದು ನಿಂತ ಒಬ್ಬ ನಮ್ಮನ್ನು ಲಠ್ಠ ಅಡ್ಡ ಮಾಡಿ ತಡೆದ,</p>
<p>"ವೀಸಾಗೆ ಹೊರಟಿರೋರು ನೀವೆಷ್ಟು ಜನ? ....... ಪಾಸ್‍ಪೋರ್ಟ್ ತೆಗೀರಿ..." ಎಂದು ಅಪ್ಪಣೆ ಕೊಡಿಸಿದ.</p>
<p>ನಾನು ಪರ್ಸ್‍ನಿಂದ ಪಾಸ್‍ಪೋರ್ಟನ್ನು ಹೊರತೆಗೆದೆ. "ಬಂದಿರೋದು ಇಲ್ಲಿ ನಾವಿಬ್ಬರೇ. ಮಿಕ್ಕವರು ಮೂವರು ಊರಲ್ಲಿದ್ದಾರೆ. ಅವರಿಗೆ ನಾವೇ ವೀಸಾ ತೆಗೆದುಕೊಂಡು ಹೋಗ್ತೀವಿ...."</p>
<p>"ಮತ್ತೆ ಇವರ್ಯಾರು? ...... " ಎಂದು ಡಾ. ಕಿಟ್ಟೂನ್ನ ತಡೆದು ಕೇಳಿದ.</p>
<p>"ಅವ್ರು ಸುಮ್ನೆ ನಮ್ಮ ಜೊತೇಲಿ ಬಂದಿದ್ದಾರೆ...."</p>
<p>"ಹಾಗಾದ್ರೆ ಅವ್ರು ಕಾಂಪೋಂಡಿನಾಚೆಯೇ ನಿಂತಿರ್ಲಿ... ಒಳಗೆ ಬಿಡೋಕೆ<br /><em>ಅಮೆರಿಕನ್ನಡದ ಕತೆಗಳು/೧೮೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೮೭</em><br />ಆಗೋಲ್ಲ...." ಅಷ್ಟೇನೂ ಧೃಡಾರೋಗ್ಯ ಇಲ್ಲದಿದ್ದ ನಮ್ಮವರಿಗೆ ಸಹಾಯಕ್ಕೆಂದು ಕಿಟ್ಟೂ ಪ್ರೀತಿಯಿಂದ ಮದ್ರಾಸಿನ ತನಕ ಬಂದಿದ್ದಾಗಿದೆ... ಮಾತ್ರೆಗಳನ್ನು ನುಂಗಿ, ಡಾಕ್ಟರ ಬಳಿ ಕ್ಲಿಪ್ತವಾಗಿ ತಿಂಗಳಿಗೊಮ್ಮೆ ಹತ್ತು ವರ್ಷಗಳಿಂದ ಚಕಪ್ಪಿಗೆ ಹೋಗುತ್ತಾ, ಉಪ್ಪಿಲ್ಲದೂಟಮಾಡಿ, ಮಿಕ್ಕ ವೇಳೆ ನನ್ನಬಿಟ್ಟರೆ ಆರೋಗ್ಯವಂತರಿಲ್ಲ ಎಂದು ರೋಗ ಮರೆತು ನಕ್ಕು, ನಗಿಸಿ ಹಿಗ್ಗಿನಿಂದಿರುವ ನನ್ನವರಿಗೆ ನನ್ನಂತೆಯೇ ದೇಶವಿದೇಶ ಸುತ್ತಬೇಕು, ಕಾಣದ್ದನ್ನು ಕಾಣಬೇಕು, ಆನಂದ ಪಡಬೇಕು ಎಂಬ ಹುರುಪು. ಆ ಸ್ವಭಾವ ನಿಶ್ಯಕ್ತ ಜೀವನದ ಪ್ರಕೃತಿಯನ್ನೂ ಮೆಟ್ಟಿ ಚೈತನ್ಯಕ್ಕೆ ಗೆಜ್ಜೆ ಕಟ್ಟಿ ದೇಹವನ್ನು ಕುಣಿಸುತ್ತಿದೆ! ಅವರ ಆರೋಗ್ಯಕ್ಕೆ ಅವರೇ ಹೆದರದಿದ್ದರೂ ನಮಗೆಲ್ಲ ಅವರದ್ದೇ ಸದಾ ಚಿಂತೆ. ಅದಕ್ಕೆಂದೇ ಡಾ. ಕಿಟ್ಟೂ ನಮ್ಮೊಂದಿಗೆ ಬಂದದ್ದು, ಈಗ ಒಂಟಿಯಾಗಿ ಫುಟ್‍ಪಾತಿನಲ್ಲಿ ಶತಪಥ ತಿರುಗುತ್ತಾ ನಿಲ್ಲಬೇಕೆ?........ ಅದೂ ಈ ಮದ್ರಾಸೀ ಸೂರ್ಯದೇವನ ಅಡಿಯಲ್ಲಿ?............</p>
<p>"ಅವ್ರನ್ನ ಈ ಕಾಂಪೋಡಿನೊಳಗಾದ್ರೂ ಬಿಡಪ್ಪಾ...." ಎಂದು, ವಿಶಾಲವಾದ ನೆರಳು ಹರಡಿದ ಕಾನ್ಸಲೇಟ್ ಕಛೇರಿ ಕೊಬ್ಬಿದ ವೃಕ್ಷಗಳನ್ನ, ಅಡಿಯಲ್ಲಿ ಹಾಸಿ ಹೋಗಿದ್ದ ಹಸಿರು ಹುಲ್ಲನ್ನ ನೋಡುತ್ತಾ ಆ ಲಠ್ಠಾ ಸರದಾರನನ್ನು ಕೇಳಿದೆ.</p>
<p>"ಆಗೋದಿಲ್ಲ..... ಈಗೆಲ್ಲಾ ಇರಾನ್ ಯುದ್ಧ ಶುರು ಆದ್ಮೇಲೆ ಸೆಕ್ಯೂರಿಟಿ ಬಹ್ಳ ಬಿಗಿಯಾಗಿದೆ.... ಸುಮ್ನೆ ನಮ್ಗೆ ತೊಂದ್ರೆ ಕೊಡ್ಬೇಡಿ..... ಬೇಗ ನೀವು ಮಾತ್ರ ಈಕಡೆ ಬನ್ನಿ..."</p>
<p>ನಮ್ಮಿಬ್ಬರ ಸೆಕ್ಯೂರಿಟಿ ಚಕಿಂಗ್ ಮುಗಿದು ಕಟ್ಟಡದ ಮಾಹಾದ್ವಾರದ ಬಳಿ ನಡೆದೆವು. ಆ ಬಾಗಿಲು ತೆಗೆಯಲು ಇನ್ನೂ ಕಾಲುಗಂಟೆ ತಡವಿತ್ತು. ಜನ ಬಾಗಿಲು ಒಡೆದು ನುಗ್ಗುವುದೊಂದೇ ಬಾಕಿಯಿತ್ತು..! ನಾವು ಬೆರಗಾಗಿ ಅವರನ್ನು ನೋಡುತ್ತ ತಮಾಷೆ ಮಾಡುತ್ತಾ ನಿಂತೆವು. ಈ ಜನಸ್ತೋಮದಲ್ಲಿ ಇಬ್ಬರನ್ನು ಬಿಟ್ಟರೆ ಮಿಕ್ಕವರೆಲ್ಲಾ ನಮ್ಮ ಹಿಂದೆ ತಾನೇ ಬಂದದ್ದು!... ಇವ್ರೆಲ್ಲಾ ಈಗ ನುಗ್ಗಿ ಕೊಸರಾಡಿದರೂ ಹೆಸರು ಕರೆದಾಗ ನಾವೇ ಮುಂಚೆ ಹೋಗತಕ್ಕವರು. ವೃಥಾ ಉದ್ವೇಗ ಯಾಕೊ!.. ನನ್ನ ಮನಸ್ಸು ಜಂಬ ಹೊಡೀತಿದ್ದ ಹಾಗೇ ಬಾಗಿಲು ತೆರೆಯಿತೊ ಇಲ್ಲವೊ ಅಷ್ಟೂ ಜನ ಅಷ್ಟಗಲ ಬಾಗಿಲೊಳಗೆ ಒಮ್ಮೆಗೇ ನುಗ್ಗಿ, ಕಟ್ಟಡದೊಳಗಿನ ಯಾವ್ಯಾವುದೊ ಕೌಂಟರ್ ಹಿಡಿದು ನಿಂತುಬಿಟ್ಟರು! ನಾವು ಲಕ್ಷಣವಾಗಿ ಸುಖಾಸನದ ಮೇಲೆ ಕುಳಿತು ನಮ್ಮ ಹೆಸರು ಅನೌನ್ಸ್ ಆಗುತ್ತೇನೊ ಎಂದು ಕಿವಿಗೊಟ್ಟು ಕಾದೇ ಕಾದೆವು! ಕಾಲು ಗಂಟೆ ಆಯಿತು, ಅರ್ಧಗಂಟೆ ಆಯಿತು. ಯಾರೂ ನಮ್ಮ ಪ್ರೀತಿಯ ನಾಮವನ್ನು ಉಸುರಲೇ ಇಲ್ಲ!</p>
<p>ಗೇಟಿನಲ್ಲಿ ನಿಂತು ಹೆಸರು ಕೊಟ್ಟ 'ಕ್ಯೂ'ಗೂ ಇಲ್ಲಿ ಆಗುತ್ತಿರುವ ಸಂದರ್ಶನ<br />ಕ್ರಮಸಂಖ್ಯೆಗೂ ಸಂಬಂಧವೇ ಇಲ್ಲ! ನಮಗಿಂತ ಮೊದಲು ಬಂದ ಪೆದ್ದುಗಳೂ ನಮ್ಮಂತೆಯೇ ಕಕ್ಕಾವಿಕ್ಕಿಯಾಗಿದ್ದಾರೆ. ಕೊನೆಕೊನೆಗೆ ಬಂದು ನಿಂತಿದ್ದವರೆಲ್ಲಾ ನಗುನಗುತ್ತಾ ಆ ಗಾಜಿನ ಕೋಣೆ ವೀಸಾ ಅಧಿಕಾರಿ ಬಳಿಗೆ ಹೋಗುತ್ತಿದ್ದಾರೆ!</p>
<p>...ನಾವು ನಮ್ಮ ಸರದಿಗಾಗಿ ಕಾಯುತ್ತಾ ಕೂತೇ ಇದ್ದಂತೆ ಗಂಟೆ ಹನ್ನೆರಡಾಗಿ ಹೋಯಿತು. ಈವತ್ತು ಸಂದರ್ಶನ ಆಗದಿದ್ದರೆ ಪುನಃ ಇನ್ನೆಂದಿಗೆ ನಮ್ಮನ್ನು ಬರಹೇಳುತ್ತಾರೊ!... ಪುನಃ ಬೆಂಗಳೂರಿಗೆ ಹೋಗಿ ಮತ್ತೆ ಬರಬೇಕಾಗುತ್ತೇನೊ!</p>
<p>"ನಾವು ಗೇಟಿನ ಬಳಿ ರುಜು ಮಾಡಿದಾಗ ಮೂರನೆಯವರಾಗಿದ್ದೆವು... ಈಗ ಯಾರ್ಯಾರನ್ನೋ ಕರೀತಿದಾರಲ್ಲಾ! ... ನಮ್ಮ ಹೆಸರು ಕರಿಲೇ ಇಲ್ಲ!..." ಈ ನನ್ನ ದೂರಿಗೆ ಅಲ್ಲೊಬ್ಬರು ಜವಾಬು ಕೊಟ್ಟರು.</p>
<p>"ನೀವು ಕಟ್ಟಡದೊಳಗೆ ಪ್ರವೇಶಿಸಿದ ತಕ್ಷಣ ಹೆಸರು ಪುನಃ ಬರೆಸಬೇಕಾಗಿತ್ತು. ನೀವು ಮುಂಚೆ ಬರೆಸಿದ್ದು ಬರೀ ಕಾಂಪೋಂಡ್ ಒಳಗಿನ ಪ್ರವೇಶಕ್ಕೆ ..... ಇಂಟರ್‍ವ್ಯೂಗೆ ಬೇರೆ ಕ್ಯೂ... ಯಾಕೆ ನೀವು ಇಲ್ಲಿ ಬೇಗ ಬಂದು ಹೆಸರು ಕೊಡಲಿಲ್ಲ?...."</p>
<p>"ಒಂದೊಂದು ಹೆಜ್ಜೆಗೆ ಬೇರೆ ಬೇರೆ ಕ್ಯೂ ನಿಲ್ಲಬೇಕೂ ಅನ್ನೋ ನಿಯಮ ನಮಗೇನು ಗೊತ್ತು!... " ಎಂದು ಓಡಿದೆ ಈಗ ನಮ್ಮ ಹೆಸರು ಬರೆಸಲು! ಮೊಟ್ಟಮೊದಲು ಗೇಟಿನ ಬಳಿ ನಿಂತವರಲ್ಲಿ ಒಬ್ಬರಾದರೂ, ಈಗ ಇಲ್ಲಿನ ನ್ಯಾಯದಲ್ಲಿ ಕೊಟ್ಟ ಕೊನೆಯವರಾಗಿ ಸಂದರ್ಶನಕ್ಕೆ ಉಳಿದೆವು! ಕೊನೆಗೆ ವೀಸಾ ಅಧಿಕರಿ ನಮ್ಮ ಹೆಸರು ಕರೆಸಿ ಅಂದ ಯಾಕೆಂದರೆ,</p>
<p>"ಈಗ ಹೊತ್ತಾಗಿ ಹೋಗಿದೆ.. ಪಾಸ್‍ಪೋರ್ಟ್ ಇಟ್ಟುಹೋಗಿ... ನಾಲ್ಕುವರೆ ವೇಳೆಗೆ ಮತ್ತೆ ಬನ್ನಿ...ವೇಳೆ ಇದ್ದರೆ, ವೀಸಾ ಕೊಡುವುದಾದರೆ ಇಂದು ಕೊಡ್ತೀವಿ... ಇಲ್ದಿದ್ರೆ ಪುನಃ ಯಾವಾಗ ಬರ್ಬೇಕು ಅನ್ನೋದನ್ನ ಹೇಳ್ತೀವಿ..."</p>
<p>ನಾನು ಮತ್ತೆ ರಾಗದಿಂದ 'ನಾವು... ಕ್ಯೂನಲ್ಲಿ ಮೂರನೆಯವರಾಗಿದ್ದೆವು.. ನ್ಯಾಯವಾಗಿ...' ಎಂದು ಶುರುಮಾಡುವುದಕ್ಕಿಲ್ಲ ಇವರು ನನ್ನನ್ನು ಎಚ್ಚರಿಸಿದರು,</p>
<p>"ಅವರ ತಪ್ಪು ಎತ್ತಿ ಹೇಳಬೇಡ!... ಆತ ಭುಜ ಕುಣಿಸಿ ಇನ್ನಾರು ತಿಂಗಳೊ ವರ್ಷವೊ ವೀಸಾ ಕೊಡದೇ ಸತಾಯಿಸಿಬಿಡಬಹ್ದು!..."</p>
<p>"ಥ್ಯಾಂಕ್ ಯೂ!" ಹೇಳಿ ಈಚೆಗೆ ಬಂದೆವು.</p>
<p>ಹೊರ ಬಿಸಿಲಿಗೆ ಹಪ್ಪಳವಾಗಿದ್ದ ಡಾ. ಕಿಟ್ಟೂ ಸಂಭ್ರಮದಲ್ಲಿ ಕೇಳಿದ ಪ್ರಶ್ನೆ,</p>
<p>"ಸಿಕ್ತೆ ವೀಸಾ?..."</p>
<p>ಗೋಣು ಅಲ್ಲಾಡಿಸದೆ.... "ಬೆಳಗಿನಿಂದ ತಿಂಡೀನೂ ಇಲ್ಲ... ಬನ್ನಿ ಉಡ್‍ಲ್ಯಾಂಡ್ಸ್‍ನಲ್ಲಿ ಊಟನಾದ್ರೂ ಮಾಡಿ ಬರೋಣ..."</p>
<p><em>ಅಮೆರಿಕನ್ನಡದ ಕತೆಗಳು/೧೮೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೮೯</em><br />ಮತ್ತೆ ಮರಳಿದಾಗ ನಮ್ಮ ಮುಖ ಕಂಡು ಆ ಲಠ್ಠ ಸರದಾರನಿಗೆ ಅದೇನು ಕರುಣೆ ಬಂದಿತ್ತೊ!, ಒಳಗೆ ಮೂವರನ್ನೂ ಬಿಟ್ಟು, ನಂತರ ಕಿಟ್ಟೂಗೆ ಎಚ್ಚರಿಕೆ ಮಾತು ಹೇಳಿದ,</p>
<p>"ಹಿಂದೆ ಕಾನ್ಸಲೇಟ್ ಕಛೇರಿ ಬಳಿ ಮಾತ್ರ ಹೋಗ್ಬೇಡಿ... ಬೇಕಾದ್ರೆ ಲೈಬ್ರರೇಲಿ ಹೋಗಿ ಕೂತ್ಕೊಳ್ಳಿ... ಇಲ್ಲ ಮರದ ನೆರಳಲ್ಲಿ ಕೂತಿರಿ.."</p>
<p>ನಮಗೆ ಇನ್ನೂ ಮೂರು ಗಂಟೆ ಕಾಲ ಮಿಕ್ಕಿತ್ತು. ಮೂವರೂ ಯು.ಎಸ್.ಐ.ಎಸ್. ಲೈಬ್ರರಿ ಒಳಹೊಕ್ಕೆವು. ಅದು ಬಹಳ ಆಕರ್ಷಣೀಯವಾಗಿತ್ತು. ಸೊಗಸಾದ ವೀಡಿಯೋ ಲೈಬ್ರರಿ, ಟೆಲಿವಿಷನ್ ಇತ್ತು. 'ಆಡಿಯೊ ವಿಶುಯಲ್ ಎಜುಕೇಶನ್'ನವರು ಸಾಹಿತ್ಯ, ಸಂಸ್ಕೃತಿ, ವಿಜ್ಞಾನ, ಕಲೆ, ಚರಿತ್ರೆ ಎಲ್ಲದರ ಮೇಲೂ ಬೇಕಾದಷ್ಟು ವೀಡಿಯೊ ಕ್ಯಾಸೆಟ್ಟುಗಳನ್ನು ಅಲ್ಲಿ ಇಟ್ಟಿದ್ದಾರೆ. ಇಚ್ಛೆಯಾದ ವಿಷಯ ಆರಿಸಿಕೊಂಡು ಬಣ್ಣದ ಟಿ.ವಿ.ಯಲ್ಲಿ ಹಾಕಿಕೊಂಡು ಪುಕ್ಕಟೆಯಾಗಿ ನೋಡಬಹುದಾಗಿತ್ತು. ಹೆಡ್‍ಫೋನ್ ಕೊಟ್ಟಿರುವುದರಿಂದ ಯಾರಿಗೂ ತೊಂದರೆ ಮಾಡದೆ ನಿಶ್ಯಬ್ದತೆಯಲ್ಲಿ ಕೇಳುವಂತಿತ್ತು. ನಾಲ್ಕು ಗಂಟೆ ತನಕ ವೇಳೆ ಸರಿದದ್ದೇ ತಿಳಿಯಲಿಲ್ಲ. ಅವರು ಹೇಳಿದ ವೇಳೆಗೆ ಸರಿಯಾಗಿ ಕಾನ್ಸ್‍ಲೇಟ್ ಆಫೀಸು ತಲುಪಿದೆವು. ಅಲ್ಲಿ ನಮ್ಮ ಜೊತೆಯಲ್ಲಿದ್ದವರು ವಯಸ್ಸಾದ ಮುದುಕರೊಬ್ಬರು ತಮ್ಮಲ್ಲೇ ಗೊಣಗಿಕೊಂಡಂತೆ ಹೇಳಿದರು,</p>
<p>"ಈಗ ನಿಮ್ಮನ್ನು ಬರಹೇಳಿದ್ದಾರಾ?.. ವೀಸಾ ಸಿಗೋದು ಈಗ ಬಹಳ ಕಷ್ಟ ನೋಡಿ. ನಾನು ಮಗನ ಮನೇಗೆ ಹೋಗೋಣ ಅಂತ ಮೂರ್ನಾಕು ವರ್ಷದಿಂದ ಪ್ರಯತ್ನಪಡ್ತಾನೇ ಇದ್ದೇನೆ!.. ಇನ್ನೂ ಸಿಕ್ಕಿಲ್ಲ! .. ಈ ಸಾರೀನೂ ಏನಾಗುತ್ತೊ ಏನೊ!.."</p>
<p>ಐದಾರು ತರಹ ವೀಸಾಗಳು ಇವೆ. ಈತ ಯಾವ ರೀತಿ ವೀಸಾಗಾಗಿ ಕಾಯುತ್ತಿದ್ದಾರೋ. ಒಮ್ಮೊಮ್ಮೆ ಹೀಗೆ ವೀಸಾ ಅಧಿಕಾರಿ ಕೊಕ್ಕೆ ಹಾಕಿ ನಿಲ್ಲಿಸಿ ಬಿಡುವುದು ಎಷ್ಟೋ ಜನರ ಅನುಭವ ಎಂದು ಕೇಳಿದ್ದೆ. ನಮಗೂ ಈಗ ಏನು ಆಗುತ್ತೊ!...</p>
<p>ಮೂವತ್ತು ವರ್ಷದ ಹಿಂದೆ ನನ್ನವರಿಗೆ ಅಮೆರಿಕಾಗೆ ಹೊರಡೊ ಹಿಂದಿನ ದಿನ ಪಯಣ ತಪ್ಪಿ ಹೋಗಿತ್ತು! ಆಗ ನೋಡಬೇಕಿದ್ದ ಅಮೆರಿಕಾ ಈಗ ಕಾಲು ಶತಮಾನ ಮುಂದುವರೆದ ಮೇಲೆ ನೋಡಲು ಹೊರಟಿದ್ದೇವೆ... ಈಗ್ಲೂ ನಮಗೆ ಏನು ಅಡ್ಡಿಗಳು ಎದುರಾಗುವುವೊ ಎಂದು ಸ್ವಲ್ಪ ಚಿಂತೆಯಾಯಿತು.</p>
<p>ಆಗ ಸರ್. ಸಿ. ವಿ. ರಾಮನ್ ಅವರ ಬಳಿ ಇವರು ಡಾಕ್ಟರೇಟ್ ಮಾಡಲು ತೊಡಗಿದ್ದರು. ಆಗಲೇ ಹಾರ್ವರ್ಡ್ ಯೂನಿವರ್ಸಿಟಿಯಲ್ಲಿ 'ಖನಿಜಗಳ ವರ್ಣ<br />ವೈವಿಧ್ಯತೆ' ಬಗ್ಗೆ ಅಧ್ಯಯನ ನಡೆಸಲು ಮೂರು ವರ್ಷದ 'ಸ್ಮಿತ್‍ಮಂಡ್ ಆ್ಯಂಡ್ ಫುಲ್ ಬ್ರೈಟ್' ಸ್ಕಾಲರ್‍ಶಿಪ್ ಗೆ ಇವರೊಬ್ಬರೇ ಆ ವರ್ಷ ಆಯ್ಕೆಯಾಗಿದ್ದರು. ಬೊಂಬಾಯಿ ತನಕ ನಾನೂ ಅವರೊಂದಿಗೆ ಬೀಳ್ಕೊಡಲು ಹೋಗಿದ್ದೆ. ನಾಳಿನ ಬೆಳಗು S.S. ಸ್ಟ್ರಾಕ್ ಮೋರ್ ಎಂಬ ಹಡಗು ಹತ್ತಬೇಕಿತ್ತು. ಹಿಂದಿನ ರಾತ್ರಿ ಯು.ಎಸ್.ಐ.ಎಸ್. ನಲ್ಲಿ 'ಓರಿಯನ್‍ಟೇಶನ್ ಪ್ರೋಗ್ರಾಂ' ಮುಗಿದು, ಬೀಳ್ಕೊಡುಗೆ ಸಮಾರಂಭವೂ ಆಯಿತು. ಕೊನೇ ಗಳಿಗೆಗೆ ಯಾವುದೋ ಮೆಡಿಕಲ್ ರಿಪೋರ್ಟ್ ರಿಸಲ್ಟ್ ಬಂದಿತು. ಅದರಲ್ಲಿ ಕಂಡು ಬಂದ ಒಂದು ಸಣ್ಣ ಅನುಮಾನಕ್ಕಾಗಿ ಪಯಣ ತಪ್ಪಿಹೋಯಿತು.</p>
<p>ಈ ಕಹಿ ಘಟನೆಯಿಂದ ನಾವು ನೊಂದುಕೊಂಡಿದ್ದೆವು. ದೈವ ಕೃಪೆಯಿಂದ ಒದಗಿದ್ದ ಅನಾರೋಗ್ಯ ಮಾಯವಾಗಿ ಹೋಯಿತು. ವಿದೇಶ ಪ್ರವಾಸ ಮತ್ತೆ ನಾವು ನೆನೆಯಲೂ ಇಲ್ಲ.</p>
<p>ಮತ್ತೆ ಹೀಗೆ ಪುನಃ ಅಮೆರಿಕಾ ಪಯಣ ಒದಗಿ ಬರುತ್ತೆಂದು ನಿರೀಕ್ಷಿಸಿರಲಿಲ್ಲ. ಮಗಳು ತನ್ನ ಹೊಸ ಸಂಸಾರ ನೋಡ ಬನ್ನಿ ಎಂದು ಆಮಂತ್ರಿಸಿ, ಟಿಕೀಟು ಕಳುಹಿಸಲು ಸಿದ್ಧವಿದ್ದರೂ ಈ ವೀಸಾ ಪೂಜಾರಿ ಈಗ ಎಲ್ಲಿ ಅಡ್ಡ ಬಂದು ಬಿಡುವನೋ ಎಂದು ಭಯವಾಯಿತು. ಅಳಿಯ-ಮಗಳು ಇಬ್ಬರೂ ಸ್ನಾತಕೋತ್ತರ ವೈದ್ಯ ವಿದ್ಯಾರ್ಥಿಗಳಾಗಿರುವುದು ನಮ್ಮವರ ಯೋಗಕ್ಷೇಮಕ್ಕೂ ಆತಂಕವಿರಲಿಲ್ಲ. ಎರಡನೇ ಬಾರಿಯ ನಿರಾಸೆ ನಮಗೆ ಬೇಕಿರಲಿಲ್ಲ! ಪಯಣದ ಉತ್ಸಾಹದ ಜೊತೆಗೆ ಮಗಳ ಮನಸ್ಸು ಸಂತೋಷಪಡಿಸುವುದು ನಮಗೆ ಬೇಕಿತ್ತು. ಪಕ್ಕದ ಮುದುಕರ ನಿರಾಸೆ ಮೋರೆ ನೋಡುತ್ತಾ ಆತಂಕದಲ್ಲಿ ಮೌನವಾಗಿದ್ದಂತೆಯೇ,</p>
<p>"ತಗೊಳ್ಳಿ... ನಿಮ್ಮ ಐವರಿಗೂ ವೀಸಾ ಸಿಕ್ಕಿದೆ... ಪ್ರಯಾಣ ಚನ್ನಾಗಿ ಆಗಲೀ..." ಎಂದು ಆ ಅಧಿಕಾರಿ ಎರಡೇ ನಿಮಿಷಗಳಲ್ಲಿ ನಮ್ಮ ಕಾಗದ ಪತ್ರ ತಳ್ಳಿಕೊಟ್ಟಾಗ ಮನಸ್ಸು ಗರಿಗೆದರಿಬಿಟ್ಟಿತು! ಪರ್ಸಿನಲ್ಲಿ ಎಲ್ಲವನ್ನೂ ತುಂಬಿಕೊಂಡು, ಮತ್ತೆಲ್ಲಿ ಇವೆಲ್ಲಾ ಹಾರಿ ಹೋಗುವುದೋ ಎಂಬಂತೆ ಪರ್ಸ್ ಬಿಗಿ ಹಿಡಿದೆ. ಹೊರಗೆ ಎದ್ದು ಹೊರಟೆವು.</p>
<p>ಹಿಂದಿನಿಂದ ಅಲ್ಲಿಗೆ ಮೂರು ವರ್ಷದಿಂದ ವೀಸಾಗಾಗಿ ಅಲೆಯುತ್ತಿದವರ ಸಣ್ಣ ದನಿ ಕೇಳಬಂದಿತು.</p>
<p>"ವೀಸಾ ಸಿಕ್ಕಿತೆ?!... ನೀವೇ ಅದೃಷ್ಟವಂತರು!... ಮಕ್ಕಳ ಮನೆಗೆ ಹೋಗ್ತೀರಾ!.."</p>
<p><strong><em>-ನೀಳಾದೇವಿ</em></strong>(ಬೆಂಗಳೂರು, ಭಾರತ)</p>
<p>
<em>ಅಮೆರಿಕನ್ನಡದ ಕತೆಗಳು/೧೯೦</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೧೯೧</em>
<br />
<strong>ತೆರೆಯ ಮರೆಯಲ್ಲಿ</strong>
</p>
<p>ಹೌದು ! ಹಲವು ಜನಗಳ ಜೀವನದಲ್ಲಿ ಕೆಲವು ದಿನಗಳು ಬರುತ್ತವೆ. ಅವು ಅವರ ಜೀವನದ ರೀತಿಯನ್ನೇ ಬದಲಾಯಿಸಬಲ್ಲವು, ಗತಿಯನ್ನೇ ತಿದ್ದಬಲ್ಲವು. ತಾಯಂದಿರಿಗೆ ತಮ್ಮ ಹೆರಿಗೆಯಾಗುವ ದಿನ, ಕೈದಿಗಳಿಗೆ ತನ್ನ ತೀರ್ಪು ಹೇಳುವ ದಿನ, ಹೊಸ ಡಾಕ್ಟರಿಗೆ ತಮ್ಮ ಮೊಟ್ಟಮೊದಲನೆಯ ರೋಗಿಯ ಸಖತ್‍ಖಾಯಿಲೆ ಗುಣಮುಖವಾಗಿದೆಯೇ ಇಲ್ಲವೇ ಎಂದು ತಿಳಿಯುವ ದಿನ, ಹೊಸದಾಗಿ ಕರಿಯಕೋಟು ಧರಿಸಿದ ಪುಟ್ಟ ಲಾಯರಿಗೆ ತಮ್ಮ ಮೊದಲ ಕೇಸಿನ ತೀರ್ಪು ಪ್ರಕಟವಾಗುವ ದಿನ, ವಿದ್ಯಾರ್ಥಿ-ವಿದ್ಯಾರ್ಥಿನಿಯರಿಗೆ ಶಾಲಾ ಕಾಲೇಜುಗಳಲ್ಲಿ ಸೀಟು ಸಿಕ್ಕವರ ಪಟ್ಟಿ ಪ್ರಕಟವಾಗುವ ದಿನ ಇಲ್ಲವೇ ಪರೀಕ್ಷೆಯ ಫಲಿತಾಂಶ ಪ್ರಕಟವಾಗುವ ದಿನ- ಈ ದಿನಗಳೆಲ್ಲಾ ಆ ಜಾತಿಗೆ ಸೇರಿದವು. ಆ ದಿನಗಳಲ್ಲಿ ನಾವು ಕವಲುದಾರಿಯಲ್ಲಿ ನಿಲ್ಲಬೇಕು; ನಿಂತು ಯಾವುದು ಸರಿಯಾದ ದಾರಿ, ಯಾವುದು ಅಲ್ಲ ಎಂದು ಯೋಚಿಸಬೇಕು, ಪೇಚಾಡಬೇಕು. ಅಂತಹ ದಿನವೊಂದು ಈ ದಿನ ಬಂದಿದೆ. ತತ್ಪರಿಣಾಮವಾಗಿ ನಾನು ಕವಲು ದಾರಿಯಲ್ಲಿ ನಿಂತಿದ್ದೇನೆ. ನಾನು ಕವಲುದಾರಿಗೆ ಬರುವುದಕ್ಕೆ ಸರಿಯಾಗಿ ದಾರಿ ತೋರಿಸುವ ಕೈಮರ ಬಿದ್ದುಹೋಗಿದೆ. ನನಗಂತೂ ದಿಕ್ಕೇ ತೋಚದಾಗಿದೆ....</p>
<p>***</p>
<p>ನನ್ನ ಜೀವನದಲ್ಲಿ ನಾನು ಕವಲುದಾರಿಯಲ್ಲಿ ನಿಲ್ಲುತ್ತಿರುವುದು ಇದು ಮೂರನೆಯ ಬಾರಿ. ಮೊದಲಬಾರಿ, ನಾನು ಎಸ್ಸೆಸ್ಸೆಲ್ಸಿ ಪರೀಕ್ಷೆಯಲ್ಲಿ ಪಾಸಾದಾಗ. ನನ್ನ ತಂದೆ ವಿದ್ಯಾವಂತರಾಗಿದ್ದರೂ, ಉನ್ನತಾಧಿಕಾರಿಗಳಾಗಿದ್ದರೂ ಸ್ತ್ರೀ ವಿದ್ಯಾಭ್ಯಾಸದಲ್ಲಿ ಅಷ್ಟಾಗಿ ವಿಶ್ವಾಸವಿಟ್ಟವರಲ್ಲ. ನನ್ನ ತಾಯಿಯಂತೂ ಹದಿನಾರಾಣೆ ಸಂಪ್ರದಾಯ ಶರಣೆ. "ಹೆಂಗಸರು ಎಸ್ಸೆಸ್ಸೆಲ್ಸಿವರೆಗೆ ಓದಿದರೆ ಸಾಕು; ಕಾಲೇಜು-ಗೀಲೇಜು ಅವರಿಗೆಲ್ಲಾ ಏತಕ್ಕೆ? ಎಷ್ಟು ಓದಿದರೂ ಅಡಿಗೆ ಮಾಡುವುದು ತಪ್ಪುವುದಿಲ್ಲ. ಹೆಂಗಸರು ಗೃಹಕೃತ್ಯ ಕೆಲಸಕ್ಕೆ ಸಾಕು, ಅದೇ ಡಿಗ್ರಿ ಪಡೆದಹಾಗೆ." ಎಂದು ಹರಿಕತೆ ಪ್ರಾರಂಭಿಸಿದಳು. ನಾನು ಅನ್ನ, ನೀರು ಬಿಟ್ಟು ಮೂರು ದಿವಸ ಮೂಲೆಯಲ್ಲಿ ಹಠಹಿಡಿದು ಕುಳಿತೆ. ಅಮ್ಮ ಎಷ್ಟಾದರೂ ಹೆಂಗಸಲ್ಲವೇ?! ಕರುಳು ಕರಗಿತು. ಕಾಲೇಜಿಗೆ ಕಳುಹಿಸಲು ಒಪ್ಪಿದಳು.</p>
<p>ಎರಡನೆಯ ಬಾರಿ ನಾನು ಕವಲುದಾರಿಯಲ್ಲಿ ನಿಂತುದು ಪುಷ್ಪವತಿಯಾದಾಗ. ಆಗ ನಾನು ಸೀನಿಯರ್ ಇಂಟರ್‍ನಲ್ಲಿ ಪ್ರಥಮದರ್ಜೆಯಲ್ಲಿ ತೇರ್ಗಡೆ ಹೊಂದಿದ್ದೆ. ಇಂಗ್ಲೀಷಿನಲ್ಲಿ ನಮ್ಮ ಕಾಲೇಜಿಗೇ ಮೊದಲನೆಯವಳಾಗಿದ್ದ ನನಗೆ ಆಸೆಯಿದ್ದುದು<br />ಇಂಗ್ಲೀಷ್ ಆನರ್ಸ್‍ಗೇ ಸೇರಬೇಕೆಂದು. ಮೊದಲಿನಿಂದಲೂ ಅಷ್ಟೆ; ಏಕೋ, ಏನೋ ಇಂಗ್ಲೀಷೆಂದರೆ ನನಗೆ ಪಂಚಪ್ರಾಣ. ಯಾವುದಾದರೂ ಇಂಗ್ಲೀಷ್ ಕತೆ ಪುಸ್ತಕವೋ, ಕಾದಂಬರಿಯೋ ಸಿಕ್ಕರೆ ಊಟ ನಿದ್ರೆಗಳನ್ನೂ ಮರೆತು ಓದುತ್ತಿದ್ದೆ. ಆತ್ಮಸ್ತುತಿ ಎಂದು ಯಾರಾದರೂ ಅಂದರೆ ಚಿಂತೆಯಿಲ್ಲ, ಮೊದಲಿನಿಂದಲೂ ಇಂಗ್ಲೀಷಿನಲ್ಲಿ ನಾನು ಮೊದಲನೆಯವಳಾಗಿಯೇ ಇದ್ದೆ. ಆನರ್ಸ್‍ಗೆ ಹೋಗುವ ಆಸೆಯನ್ನು ತಂದೆಯ ಮುಂದೆ ಬದಲುಮಾಡಿದೆ. ತಂದೆಯವರು ಯಾವುದನ್ನೂ ಸರಿಯಾಗಿ ಹೇಳಲಿಲ್ಲ.</p>
<p>ತಂದೆಯ ಮುಂದೆ ಹೇಳಿಕೊಂಡರೆ ಪ್ರಯೋಜನವಿಲ್ಲವೆಂದು ತಾಯಿಯ ಬಳಿ ಹೇಳಿದೆ. ಎಸ್ಸೆಸ್ಸೆಲ್ಸಿ ಪಾಸಾದಾಗ ಹೆಳಿದ ಪಾಠವನ್ನೇ ಕಂಠಪಾಠ ಮಾಡಿದಹಾಗೆ ಪುನಃ ಒಪ್ಪಿಸಿ ಖಡಾಖಂಡಿತವಾಗಿ ಬೇಡವೇಬೇಡವೆಂದರು, ಕಡ್ಡಿ ಎರಡು ತುಂಡುಮಾಡಿದಹಾಗೆ.</p>
<p>ನನ್ನ ತಾಯಿ ವಿದ್ಯಾವಂತೆಯಲ್ಲದಿದ್ದರೂ ಅನಕ್ಷರಸ್ಥೆಯಲ್ಲ; ಕಾಲೇಜು ಮೆಟ್ಟಿಲು ಹತ್ತದಿದ್ದರೂ ಅಲ್ಲಿ ನಡೆಯುವ ಹಲವು ಹೊಲಸು ಘಟನೆಗಳನ್ನು ಪತ್ರಿಕೆಗಳಲ್ಲಿ ಓದಿ ಅಥವಾ ಅವರಿವರ ಬಾಯಿಂದ ಕೇಳಿ ಅಮ್ಮ ಕಾಲೇಜಿನಲ್ಲಿಟ್ಟಿದ್ದ ಗೌರವ ಮತ್ತು ನಂಬಿಕೆಗಳು ಸಡಿಲವಾಗುತ್ತ ಬಂದಿದ್ದವು. ಎದುರು ಮನೆಯ ವಿಜಯಲಕ್ಷ್ಮಿಯ ಘಟನೆ ನಡೆದ ಮೇಲಂತೂ ಇದ್ದಬದ್ದ ನಂಬಿಕೆಯೆಲ್ಲವೂ ಬಿರುಗಾಳಿಗೆ ಸಿಕ್ಕ ತರಗೆಲೆಯಂತಾಯ್ತು.</p>
<p>***</p>
<p>ಎದುರುಮನೆಯ ವಿಜಯಲಕ್ಷ್ಮಿ ಜೂನಿಯರ್ ಇಂಟರ್‍ನಲ್ಲಿ ಓದುತಿದ್ದಳು. ಕಾಲೇಜಿನಲ್ಲಿ ಓದುತ್ತಿದ್ದಳು ಎನ್ನುವುದಕ್ಕಿಂತ ಕಾಲೇಜಿಗೆ ಹೋಗುತ್ತಿದ್ದಳು- ಎಂದರೇ ಚೆನ್ನೆಂದು ಕಾಣುತ್ತದೆ. ಅವಳು ಪುಸ್ತಕಗಳನ್ನು ಹಿಡಿದಿರುತ್ತಿದ್ದುದು ಹಸ್ತಕ್ಕೆ ಭೂಷಣವೆಂದು ಮಾತ್ರ. ಬೆಡಗು, ಬಿನ್ನಾಣ, ವನಪು, ವಯ್ಯಾರಗಳು ಸ್ವಲ್ಪ ಅಳತೆ ಮೀರಿದ್ದುವೆಂದರೂ ಒಪ್ಪತಕ್ಕ ಮಾತೇ. ಕಾಲೇಜಿನ ಲೆಕ್ಚರರ್ ಒಬ್ಬರು, ಸೀನಿಯರ್ ಬಿ.ಎ. ವಿದ್ಯಾರ್ಥಿಯೊಬ್ಬರು ಇಬ್ಬರೂ ಸೇರಿ ಅವಳನ್ನು ಅಪಹರಿಸಿಕೊಂಡು ಬೊಂಬಾಯಿಯವರೆಗೂ ಕೊಂಡೊಯ್ದಿದ್ದರು. [ಅದಕ್ಕೆ ಅವಳ ಸಮ್ಮತಿ ಇತ್ತೋ ಇಲ್ಲವೋ ನಾನು ಹೇಳಲಾರೆ] ಇಲ್ಲಿ ಅವರ ತಾಯಿ ಊರೆಲ್ಲಾ ಹುಡುಕಿದರು; ಊರಿನಲ್ಲಿನ ಕೆರೆ, ಬಾವಿಗಳೆಲ್ಲವನ್ನೂ ಶೋಧಿಸಿದ್ದಾಯ್ತು. [ಅವರು ಕೆರೆ, ಬಾವಿ ಹುಡುಕುವುದಕ್ಕೂ ಕಾರಣವಿದೆ. ಆ ಘಟನೆ ಜರುಗಿದ ಎರಡು ದಿನಗಳ ಹಿಂದೆ ಅವಳ ತಾಯಿ ಯಾವುದೋ ವಿಷಯಕ್ಕೆ ಅವಳ ಬಗ್ಗೆ ಒಂದೆರಡು ಮಾತನಾಡಿದರಂತೆ. ಅವಳು ಅಂದಿನಿಂದ ಮುಖ ಗಂಟುಹಾಕಿಕೊಂಡೇ ಇದ್ದಳಂತೆ.] ಕಡೆಗೆ ಪೊಲೀಸರಿಗೆ ದೂರು ಕೊಟ್ಟದ್ದೂ ಆಯ್ತು. ಅವರು ಎಲ್ಲಕಡೆಯೂ ಸೋಸಿ ಕರೆದುತಂದರು. ಅವಳು ಸಿಕ್ಕಿದುದು ಬೊಂಬಾಯಿಯಲ್ಲಿ. ಅವರಿಬ್ಬರೂ ಅವಳನ್ನು ಯಾವುದೋ<br /><em>ಅಮೆರಿಕನ್ನಡದ ಕತೆಗಳು/೧೯೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೯೩</em><br />ಹೋಟಲಿನಲ್ಲಿ ಬಿಟ್ಟು ಓಡಿಹೋಗಿದ್ದರಂತೆ.</p>
<p>ಊರಿನಲ್ಲಿ ಸೌಂದರ್ಯಸ್ಪರ್ಧೆ ಏರ್ಪಡಿಸಿದ್ದರೆ ಖಂಡಿತ ಪ್ರಥಮ ಬಹುಮಾನ ಗಿಟ್ಟಿಸುತ್ತಿದ್ದ ವಿಜಯಲಕ್ಷ್ಮಿ ಬದುಕಿದ ಹೆಣವಾಗಿ ಹೋಗಿದ್ದಳು. ಚೂರು ಚಿವುಟಿದರೆ ಸಾಕು ರಕ್ತ ಚಿಲ್ಲನೆ ಚಿಮ್ಮುವಂತಿದ್ದ ಆ ಕೆಂಪು ಕೆನ್ನೆಗಳು, ಅಚ್ಚೇರು ಎಣ್ಣೆ ಹಿಡಿಯುವಷ್ಟು ಗುಳಿ ಬಿದ್ದುಹೋಗಿದ್ದವು. ಅತಿ ಕಾಮಿಯೆನ್ನುವುದನ್ನು ಸಾರಿ ಹೇಳುತ್ತಿದ್ದ ಆ ತೊಂಡೆಹಣ್ಣಿನ ಬಣ್ಣದ ದಪ್ಪ ತುಟಿಗಳಂತೂ ರಸಹೀರಿದ ಕಿತ್ತಲೆ ತೊಳೆಯಂತಾಗಿದ್ದವು. ಒಟ್ಟಿನಲ್ಲಿ ಊದಿದ ಬೆಲೂನಿನ ಹಾಗೆ ತುಂಬಿಕೊಂಡಿದ್ದ ಮುಖ ಗಾಳಿಬಿಟ್ಟ ಬೆಲೂನಿನಂತಾಗಿತ್ತು. ಮುಖದಲ್ಲಿ ಮೊದಲಿನ ಕಳೆ ಎಲ್ಲಿಯೋ ಮಾಯವಾಗಿ ಕೊಳೆ ಕುಳಿತ ಕನ್ನಡಿಯಂತಾಗಿತ್ತು.</p>
<p>ವಿಜಯಲಕ್ಷ್ಮಿಯ ತಾಯಿಯನ್ನು ಸಮಾಧಾನಪಡಿಸಿ, ಧೈರ್ಯ ಕೊಡುವವರು ಯಾರೂ ಇರಲಿಲ್ಲ. ಆದರೂ ಅವರೇ ಧೈರ್ಯ ತೆಗೆದುಕೊಂಡು ತಾವು ಶ್ರೀಮತಿಯೆನ್ನುವುದನ್ನು ಮರೆತು ಶ್ರೀಮಾನರಂತೆಯೇ ಆಕಡೆ-ಈಕಡೆ ಓಡಾಡ ತೊಡಗಿದರು.. ಆಸ್ಪತ್ರೆಗೆ ಸೇರಿಸಿ ಚಿಕಿತ್ಸೆಗೆ ಹಣವನ್ನು ನೀರಿನಂತೆ ಖರ್ಚುಮಾಡಿದರು. ಆದರೂ ಪ್ರಯೋಜನವಾಗಲಿಲ್ಲ. ಪರಿಸ್ಥಿತಿ ತೀರಾ ಹತೋಟಿ ಮೀರಿತ್ತು. ವಿಜಯಲಕ್ಷ್ಮಿ ಕೊನೆಯುಸಿರೆಳೆದಳು. ಇದ್ದ ಒಬ್ಬ ಮಗಳನ್ನು ಮುದ್ದಾಗಿ ಬೆಳೆಸಿದ್ದ ವಿಜಯಲಕ್ಷ್ಮಿಯ ತಾಯಿಯಂತೂ ಹುಚ್ಚು ಹಿಡಿದವರ ಹಾಗೆ ಆಡುತ್ತಿದ್ದರು; ಆಡುತ್ತಿದ್ದಾರೆ. ಈ ಬೀದಿಯ ಚಿಕ್ಕಪುಟ್ಟ ಹುಡುಗರಿಗಂತೂ ಅವರೊಂದು ವಿನೋದದ ಕೇಂದ್ರವಾಗಿದ್ದಾರೆ.</p>
<p>ವಿಜಯಲಕ್ಷ್ಮಿಯ ಘಟನೆ ನಡೆದುದು ನನ್ನ ರಿಸಲ್ಟ್ ಬರುವುದಕ್ಕೆ ಕೇವಲ ಹದಿನೈದು ದಿನಗಳ ಹಿಂದೆ. ನೆನಪು ಇನ್ನೂ ಹಚ್ಚಹಸುರಾಗಿದ್ದುದರಿಂದ ಅಮ್ಮ ನನ್ನನ್ನು ಆನರ್ಸ್‍ಗೆ ಕಳುಹಿಸಲು ಒಪ್ಪಲಿಲ್ಲ. ನಾನು ಮೊದಲಿನಂತೆ ಮೂಲೆಯಲ್ಲಿ ಹಠ ಹಿಡಿದು ಕುಳಿತುಕೊಳ್ಳಲು ಸಾಧ್ಯವಿರಲಿಲ್ಲ. ಕಾರಣ, ನಾನು ಆಗಲೇ ಬೆಳೆದು 'ದೊಡ್ಡವಳಾಗಿದ್ದೆ.' ಎಳೆತನದ ತುಂಟತನ ಮಾಯವಾಗಿ ತಾರುಣ್ಯದ ಗಾಂಭೀರ್ಯ ಬಂದಿತ್ತು. ತುಂಟತನದಿಂದ ಕಿಲಿಕಿಲಿ ನಗುತ್ತಾ ಹಾವಿನ ಹಾಗೆ ಹರಿಯುವ ಹೊಳೆ ತುಂಬು ಗಾಂಭೀರ್ಯದ ಮಹಾಸಾಗರವನ್ನು ಸೇರಿದಹಾಗಿತ್ತು. [ನಾನೋರ್ವ ಕವಿಯಿತ್ರಿಯೆಂದು ಭಾವಿಸಬೇಡಿ!]</p>
<p>ಆದರೂ ಹೊತ್ತುಗೊತ್ತಿಗೆ ಸರಿಯಾಗಿ ಊಟ ಉಪಚಾರಗಳನ್ನು ತೆಗೆದುಕೊಳ್ಳದೆ ಜೀವನದಲ್ಲಿ ಜಿಗುಪ್ಸಿತಳಾದ ಹಾಗೆ ಆಡಿದೆ. ನನ್ನ ಜೋಲುಮುಖವನ್ನು ನೋಡಿ 'ಬೇಸರವಾಯ್ತೋ ಏನೋ, ಹೋಗಲಿ ಬಿಡು' ಎಂದರು ನನ್ನ ತಂದೆ. ಆದರೆ ತಾಯಿಮಾತ್ರ 'ಹ್ಞೂ' ಗುಟ್ಟಲಿಲ್ಲ. "ಗಿಣಿಯಹಾಗೆ ಸಾಕಿದ ಮಗಳನ್ನು ಯಾರಾದರೂ ಕಾಲೇಜು ಪ್ರೊಫೆಸರ್‍ನಂತಹ ಗಿಡುಗನ ಬಾಯಿಗಿಡಲೇ? ಇರುಳು<br />ಕಂಡ ಬಾವಿಗೆ ಹಗಲು ಬೀಳಲೇ? ವಿಜಯಲಕ್ಷ್ಮಿಯ ಘಟನೆ ಆಗಲೇ ಮರೆತುಹೋಯಿತೇ?" ಎಂದು ಸವಾಲು ಹಾಕಿದಳು ನನ್ನ ತಾಯಿ. ನನ್ನ ತಂದೆ ಎಷ್ಟಾದರೂ ಪ್ಲಾನಿಂಗ್ ಕಮೀಷನ್ನಿನ ಡೈರೆಕ್ಟರಲ್ಲವೇ? ಇತ್ತ ಓದೂ ಸಾಗಬೇಕು, ಅತ್ತ ತಾಯಿಗೂ ಸಮಾಧಾನವಾಗಬೇಕು- ಹಾಗೊಂದು ಉಪಾಯ ಹುಡುಕಿದರು. "ಯಾರಾದರೂ ಸರಿಯಾದ ವರವನ್ನು ಹುಡುಕಿ ಮೊದಲು ಮದುವೆ ಮಾಡೋಣ. ಆಮೇಲೆ ಕೈಹಿಡಿದ ಗಂಡ ಮುಂದೆ ಕಾಲೇಜಿಗೆ ಕಳುಹಿಸಲು ಒಪ್ಪಿದರೆ ಧರಾಳವಾಗಿ ಆಗಬಹುದು" ಎಂದರು, ನನ್ನ ತಂದೆ. ಅಮ್ಮ ಅದೇ ಪಟ್ಟನ್ನು ಗಟ್ಟಿಯಾಗಿ ಹಿಡಿದಳು. ಹೇಳಿ ಹೇಳಿ ಗೋಳುಹೊಯ್ದುಕೊಂಡು ನನ್ನನ್ನು ಒಪ್ಪಿಸುವ ಪ್ರಯತ್ನ ಮಾಡಿದಳು. ನಾನು ಮನಸ್ಸಿಗೆ ಬೇಡವಾಗಿದ್ದರೂ [ಮನಸ್ಸಿಗೆ ಬೇಡವಾಗಿದ್ದುದ್ದು ವರನಲ್ಲ, ಮದುವೆ.] ನನ್ನ ಇಂಗ್ಲೀಷ್ ಆನರ್ಸ್ ಓದುವ ಆಸೆಯನ್ನು ಪೂರೈಸಿಕೊಳ್ಳಲು ಒಪ್ಪಿಕೊಳ್ಳಬೇಕಾಯ್ತು; ಒಪ್ಪಿಕೊಂಡೆ.</p>
<p>ಗೃಹಸ್ಥಾಶ್ರಮವನ್ನು ಪ್ರವೇಶಮಾಡಿದ ನಂತರ ಆನರ್ಸ್ ಕ್ಲಾಸನ್ನೂ ಪ್ರವೇಶಿಸಿದೆ, 'ಅವರ' ಅನುಮತಿಯನ್ನು ಪಡೆದು. ನನ್ನ ಗೆಳತಿಯರು ಇಂಗ್ಲೀಷ್ ಅನರ್ಸ್‍ಗೆ ಸೇರಬೇಡವೆಂದರು. ಇಂಗ್ಲೀಷ್ ಆನರ್ಸ್‍ಗೆ ಹೋದ ವಿದ್ಯಾರ್ಥಿನಿಯರಲ್ಲಿ ಯಾರೂ ತಮ್ಮ ಶೀಲವನ್ನು ಕಾಪಾಡಿಕೊಳ್ಳಲು ಸಾಧ್ಯವಾಗಿಲ್ಲ; ಪ್ರೊಫೆಸರರ ಬಯಕೆಗೆ ಸೆರಗು ಹಾಸದಿದ್ದರೆ ಪರೀಕ್ಷೆಯಲ್ಲಿ ಅಪಜಯ ಕಟ್ಟಿಟ್ಟಬುತ್ತಿ- ಎಂದು ಮುಂತಾಗಿ ಏನೇನೋ ಹೇಳಿದರು. ಆದರೆ ಇಂಗ್ಲೀಷ್ ಆನರ್ಸ್ ಓದಬೇಕೆನ್ನುವ ಆಸೆ ಅವರ ಮಾತಿಗೆ ಕಿವುಡು ಕಿವಿ ಕೊಡುವ ಹಾಗೆ ಮಾಡಿತು. ಬರುಬರುತ್ತಾ ಗೆಳತಿಯರ ಮಾತಿನ ಸತ್ಯತೆ ನನಗೆ ಅರಿವಾಗುತ್ತಾ ಬಂತು. ಆನರ್ಸ್‍ನ ವಿದ್ಯಾರ್ಥಿ, ವಿದ್ಯಾರ್ಥಿನಿಯರೆಲ್ಲರೂ ಪ್ರೊಫೆಸರರ ಹಿಂದೆ ಬಾಲಂಗೋಚಿಗಳ ಹಾಗೆ ತಿರುಗುತ್ತಿದ್ದರು.; ಅವರು ಹೇಳಿದುದಕ್ಕೆಲ್ಲಾ ಕೌಲೇ ಬಸವನ ಹಾಗೆ ತಲೆ ಹಾಕುತ್ತಿದ್ದರು. ಆದರೆ ನಾನು ಎಂದೂ ಹಾಗೆ ಮಾಡುವ ಗೋಜಿಗೆ ಹೋಗಲಿಲ್ಲ. ನಾನಾಯ್ತು, ನನ್ನ ಪಾಠವಾಯ್ತು; ಕಾಲೇಜಾಯ್ತು, ಮನೆಯಾಯ್ತು- ಇಷ್ಟರಲ್ಲಿಯೇ ಇದ್ದೆ. ಅದಕ್ಕೋ ಏನೋ, ಅವರು ಯಾವಾಗಲೂ ನನ್ನನ್ನು ಕಂಡರೆ 'ಗುರ್ರ್' ಎನ್ನುತ್ತ ದುರುದುರನೆ ನೋಡುತ್ತಿದ್ದದು!</p>
<p>ಒಂದು ದಿನ ಮನೆಯಲ್ಲಿ ನನ್ನ ತಂಗಿಯ ಮದುವೆಯಿದ್ದುದರಿಂದ ಕಾಲೇಜಿಗೆ ಹೋಗಲು ಸಾಧ್ಯವಾಗಲಿಲ್ಲ. ಮರುದಿನ ಕ್ಲಾಸಿಗೆ ಹೋದಾಗ ಪ್ರೊಫೆಸರರು "ತರಗತಿಗೆ ಗೈರುಹಾಜರಾಗಿ ತಂದೆ ತಾಯಂದಿರು ಬೆವರುಸುರಿಸಿ ದುಡಿದ ಹಣವನ್ನು ನೀರಿನಂತೆ ಖರ್ಚುಮಾಡುತ್ತಿದ್ದೀರಿ; ಅಲಂಕಾರ ವಿದ್ಯಾರ್ಥಿನಿಯಾಗಿದ್ದೀರಿ." ಹಾಗೆ-ಹೀಗೆ ಎಂದು ಅರ್ಧಗಂಟೆ ಶಂಖ ಹೊಡೆದರು. ಅದರ ಮಾರನೆಯ ದಿನ ಅವರ ರೂಮಿಗೆ ಹೋದೆ, ನನ್ನ ಬಗ್ಗೆ ಅವರು ಇಟ್ಟುಕೊಂಡಿದ್ದ ತಪ್ಪು ಅಭಿಪ್ರಾಯವನ್ನು ಹೋಗಲಾಡಿಸಲೆಂದು.<br /><em>ಅಮೆರಿಕನ್ನಡದ ಕತೆಗಳು/೧೯೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೯೫</em><br />ನಾನು ಅಲ್ಲಿಗೆ ಹೋದಾಗ ಅವರು ತದೇಕಚಿತ್ತದಿಂದ ಅಬ್ಯಾಸ ಮಾಡುತ್ತಿದ್ದುದು"ಖಿhe huಟಿಜಡಿeಜ ತಿಚಿಥಿs oಜಿ ಞissiಟಿg"! ನಾನು ಹೋದ ಕಾರಣವನ್ನು ತಿಳಿಸಿ ನನ್ನ ಬಗ್ಗೆ ಇಟ್ಟುಕೊಂಡಿದ್ದ ತಪ್ಪು ಅಭಿಪ್ರಾಯವನ್ನು ತಿದ್ದಿಕೊಳ್ಳಬೇಕೆಂದು ಬೇಡಿಕೊಂಡೆ; ತಪ್ಪಾಗಿದ್ದರೆ ಕ್ಷಮಿಸಬೇಕೆಂದು ಕೇಳಿಕೊಂಡೆ. ಪ್ರೊಫೆಸರರು ತಮ್ಮ ಧ್ವನಿಯನ್ನೇ ಬದಲಾಯಿಸಿದರು. "ನಿಮ್ಮನ್ನು ನಾನು ಕ್ಷಮಿಸುವುದರ ಬದಲು ನೀವೇ ನನ್ನನ್ನು ಕ್ಷಮಿಸಬೇಕಾಗಿದೆ. ನಿಮ್ಮ ಬಗ್ಗೆ ನಾನುಖಂಡಿತ ತಪ್ಪು ಅಭಿಪ್ರಾಯವನ್ನಿಟ್ಟುಕೊಂಡಿಲ್ಲ. ಬೇಕಿದ್ದರೆ ಭಾಷೆ ಕೊಡುತ್ತೇನೆ". ಎಂದು ತಮ್ಮ ಅಂಗೈಯನ್ನು ನನ್ನ ಅಂಗೈಯಮೇಲೆ ತಟ್ಟನೆ ಇಟ್ಟರು; ಇಟ್ಟು ಹಾಗೆಯೇ ನನ್ನ ಕೈಯನ್ನು ಮೃದುವಾಗಿ ಅದುಮಿದರು. [ನಾಚಿಕೆ ಬಿಟ್ಟು ಬರೆಯುತ್ತಿದ್ದೇನೆ.] ನನ್ನ ತುಂಬಿದ ಅಂಗಾಂಗಗಳಮೇಲೆ ಹಸಿದ ನಾಯಿ ಅನ್ನದ ತಟ್ಟೆಯ ಕಡೆ ನೋಡುವ ಹಾಗೆ ನೋಡುತ್ತಿದ್ದ ಪ್ರೊಫೆಸರರನ್ನು ಕಂಡು ಅವರ ಇಂಗಿತವನ್ನರಿತೆ. ಇನ್ನು ಸ್ವಲ್ಪಹೊತ್ತು ಇದ್ದಲ್ಲಿ ಅವರು "ಖಿhe huಟಿಜಡಿeಜ ತಿಚಿಥಿs oಜಿ ಞissiಟಿg" ಪುಸ್ತಕದಲ್ಲಿ ಕಲಿತ ಪಾಠದ ಪ್ರಯೋಗವನ್ನು ನನ್ನಮೇಲೆ ನಡೆಸಬಹುದೆಂದು ತಿಳಿದು "ಬರುತ್ತೇನೆ ಸಾರ್" ಎಂದು ಹೇಳಿ ಹೊರಬಂದೆ. ಆಗ ಅವರೆಂದರು: "ಬರುತ್ತಿರಿ ಮಿಸ್ ರತ್ನ, [ನಾನು ಮಿಸೆಸ್ ಅನ್ನುವುದು ಅವರಿಗೆ ತಿಳಿದಿರಲಿಲ್ಲವೇನೋ!] ಆಗಾಗ್ಯೆ ಬರುತ್ತಿರಿ. ನಿಮಗೆ ಯಾವುದಾದರೂ ಪಾಠ ತಿಳಿಯದಿದ್ದರೆ ನಮ್ಮ ರೂಮಿಗೇ ನೇರವಾಗಿ ಬನ್ನಿ. ಎಷ್ಟುಹೊತ್ತಿನಲ್ಲಿ ಬಂದರೂ ಚಿಂತೆಯಿಲ್ಲ. ನಾವು ಇರುವುದಾದರೂ ಏತಕ್ಕೆ?- ನಿಮ್ಮಂತಹವರಿಗೆ ಪಾಠ ಹೇಳಲಿಕ್ಕೆ ತಾನೆ?"</p>
<p>ಅಂದಿನಿಂದ ಅವರ ರೂಮಿಗೆ ಹೋಗುವುದಿರಲಿ, ಅವರನ್ನು ಕತ್ತೆತ್ತಿಯೂ ನೋಡಲಿಲ್ಲ. ಅಂದಿನಿಂದ ಕತ್ತಿಮಸೆಯುತ್ತಿದ್ದ ಪ್ರೊಫೆಸರ್ ಇಂದು ನನ್ನ ಮೇಲೆ ಪ್ರಯೋಗಿಸಿದ್ದಾರೆ; ನನ್ನನ್ನು ಪರೀಕ್ಷೆಯಲ್ಲಿ ಫೇಲು ಮಾಡಿಸಿದ್ದಾರೆ. ನಾನು ಪರೀಕ್ಷೆಯಲ್ಲಿ ಪ್ರತಿ ವರ್ಷದಂತೆ ಫಸ್ಟ್‍ರ್ಯಾಂಕ್ ಪಡೆಯುವಹಾಗೆ ಬರೆದಿರಲಿಲ್ಲವಾದರೂ, ಫೇಲಾಗುವ ನಿರೀಕ್ಷೆಯಲ್ಲಿರಲಿಲ್ಲ. ಇದೆಲ್ಲಾ ಆ ಪ್ರೊಫೆಸರರ ಕೈವಾಡವೇ. ಈ ವಿಷಯವನ್ನು ಸಾಯಂಕಾಲವೇ ತಂದೆಯವರಿಗೆ ತಿಳಿಸಿದೆ. ಅವರು ಪುನರ್ ಪರಿಶೀಲನೆಗೆ ಕಳಿಹಿಸುವ ಏರ್ಪಾಡು ಮಾಡುವುದಾಗಿ ತಿಳಿಸಿದ್ದಾರೆ. ಪುನರ್ ಪರಿಶೀಲನೆ ಮಾಡಿಸುವುದು ಬಹಳ ಕಷ್ಟ ; ಆದರೆ ಅಸಾಧ್ಯವೇನೂ ಅಲ್ಲ. ನನ್ನ ತಂದೆ ಉನ್ನತಾಧಿಕಾರಿಗಳಾಗಿದ್ದಾರೆ; ವರ್ಚಸ್ಸು ಉಪಯೋಗಿಸುತ್ತಾರೆ. ಅಲ್ಲದೆ ಪ್ರತಿವರ್ಷ ಪ್ರಥಮ ರ್ಯಾಂಕ್ ಪಡೆದ ದಾಖಲೆ ಇದೆ. ಆದ್ದರಿಂದ ಪುನರ್ ಪರಿಶೀಲನೆಯಾಗಬಹುದೆಂದು ಧೈರ್ಯ ಮತ್ತು ನಂಬಿಕೆಗಳಿವೆ. ಹಾಗಾದರೆ ಇನ್ನೊಂದು ತಿಂಗಳಾದಮೇಲೆ ನನ್ನ ಫಲಿತಾಂಶ ತಿಳಿಯಬಹುದು........</p>
<p>.......ಇಂಟರ್ ಮತ್ತು ಆನರ್ಸ್ ಪರೀಕ್ಷೆಗಳಲ್ಲಿ ವಿನಹ ಯಾವಾಗಲೂ ಇಷ್ಟು ಅಳತೆಮೀರಿ ನಾನು ಬರೆದುದಿಲ್ಲ. ಆದರೆ ಯಾವುದೋ ಭಾವನೆಯ ಒತ್ತಡ ಕೈಯನ್ನು ಇಲ್ಲಿಯವರೆಗೂ ಓಡಿಸಿದೆ. ಈಗ ನನಗೆ ಎಂದೋ, ಎಲ್ಲಿಯೋ ಓದಿದ ಶ್ಲೋಕಗಳೆರಡು ನೆನಪಿಗೆ ಬರುತ್ತಿವೆ. ಒಂದನೆಯದು, ವಿಶ್ವನಾಥ ಕವಿಯ 'ವಾಕ್ಯಂ ರಸಾತ್ಮಕಂ ಕಾವ್ಯಂ.' ಅಂದರೆ, ಕಾವ್ಯದ ಅಂತರಾತ್ಮವು 'ರಸ.' 'ರಸ'ವೆಂದರೆ ಮನಸ್ಸು ಕರಗಿ ನೀರಿನಂತಾಗಿರುವ ಒಂದು ವಿಶೇಷ ಸ್ಥಿತಿ. ಎರಡನೆಯದು, ಆದಿಕವಿ ವಾಲ್ಮೀಕಿಯ "ಶೋಕಃ ಶ್ಲೋಕತ್ವ ಮಾಗತಃ." ಅಂದರೆ, ಮನಸ್ಸಿನೊಳಗಣ ಶೋಕವೇ ಮುಖದಿಂದ ಶ್ಲೋಕವಾಗಿ ಬಂದಿತು. ಮೊದಮೊದಲು ಅಷ್ಟಾಗಿ ಸ್ಪಷ್ಟವಾಗಿ ಅರ್ಥವಾಗದಿದ್ದ ಈ ಶ್ಲೋಕಗಳ ಸತ್ಯತೆ ನನಗೆ ಈಗ ಗೊತ್ತಾಗುತ್ತಿದೆ. ಶೋಕದಿಂದ ಶ್ಲೋಕ; ಕಾವಿನಿಂದ ಕಾವ್ಯ- ಶತಶಃ ಸತ್ಯವಾದ ಮಾತು.</p>
<p>..........ಹೊಸದರಲ್ಲಿ ಅಗಸ ಗೋಣಿಯನ್ನು ಎತ್ತಿ ಎತ್ತಿ ಒಗೆಯುತ್ತಾನಂತೆ. ಹಾಗೆಯೇ ದಿನಚರಿ ಬರೆಯುವ ಕಸುಬಿಗೆ ನಾನು ಹೊಸಬಳು. ಆದ್ದರಿಂದಲೇ ಇಷ್ಟು ಅಳೆತೆಮೀರಿ ಬರೆದಿದ್ದೇನೆ. ಅಂತೂ ದಿನಚರಿ ಏಕೆ ಬರೆಯುತ್ತಾರೆನ್ನುವುದೇ ಒಂದು ಸಮಸ್ಯೆಯಾಗಿದ್ದ ನನಗೆ ಒಂದು ಸಮಾಧಾನಕರವಾದ ಉತ್ತರ ಈಗ ದೊರೆತಿದೆ. ಇಷ್ಟು ಬರೆದ ತರುವಾಯ ನನಗೆ ಏನೋ ಒಂದು ತರಹೆಯ ಉಲ್ಲಾಸವುಂಟಾಗಿದೆ. ಹೃದಯದ ಅಳಲನ್ನು ಯಾರೋ ಆತ್ಮೀಯರೆದುರಿಗೆ ತೋಡಿಕೊಂಡಷ್ಟು ಸಮಾಧಾನವಾಗಿದೆ. ಸಂಕಟದ ಅಡಿಯಲ್ಲೇ ಸಂತೋಷ ಹೆಡೆಯಾಡಿಸುತ್ತಿದೆ. ಇನ್ನು ಹಾಯಾಗಿ ಮಲಗಿ ನಿದ್ರಿಸಬಹುದು.</p>
<p>ಹದಿನೈದು-ಇಪ್ಪತ್ತು ದಿನಗಳಿಂದ ನನ್ನ ಆರೋಗ್ಯವೇ ಏಕೋ ಸರಿಯಿರಲಿಲ್ಲ. ಮನೆಯ ಡಾಕ್ಟರು ದೀರ್ಘ ವಿಶ್ರಾಂತಿ ತೆಗೆದುಕೊಳ್ಳಬೇಕೆಂದು ಹೇಳಿದ್ದಾರೆ. ನಾನು ದಿನಚರಿ ಬರೆಯಲು ಪೆನ್ನು, ಪೇಪರು ತೆಗೆದುಕೊಂಡುದೇ ತಡ, "ಇಷ್ಟು ಹೊತ್ತಿನಲ್ಲಿ ಏನೇ ಬರೆಯೋದು? ಸುಮ್ಮನೆ ಮಲಗಿಕೊಳ್ಳಬಾರದೇನೇ?" ಎಂದಳು, ಅಮ್ಮ. ಆದರೆ ನಾನು ಗೆಳತಿಯರಿಗೆ 'ಅರ್ಜೆಂಟಾ'ಗಿ ಐದು ನಿಮಿಷದಲ್ಲೇ ಕಾಗದ ಬರೆಯುತ್ತೇನೆಂದು ಸುಳ್ಳು ಹೇಳಿ ದಿನಚರಿ ಬರೆಯಲು ಪ್ರಾರಂಭಿಸಿದ್ದೇನೆ......</p>
<p>ದಿನಚರಿಯೆಂದರೆ ದಿನದ ಚರ್ಯೆಯ ಬಗ್ಯೆ ಅಂದೇ ಬರೆದಿಡುವುದು. ಆದರೆ ನನ್ನ ವಿಷಯದಲ್ಲಿ ಮಾತ್ರ ತಿಂಗಳುಚರಿಯಾಗಿದೆ. ತಿಂಗಳಿಗೊಮ್ಮೆ, ಯಾವುದಾದರೂ ದೊಡ್ಡ ಘಟನೆ ನಡೆದಾಗ ಮಾತ್ರ ಬರೆಯುತ್ತೇನೆ. ನಾನು ಬರೆಯುವುದೇನು, ಅದೇ ಬರೆಸುತ್ತದೆ!...</p>
<p>ನಾನು ತಿಳಿದಿದ್ದಂತೆ ನನ್ನ ಉತ್ತರ ಪತ್ರಿಕೆಗಳು ಪುನರ್ ಪರಿಶೀಲನೆಗೆ ಹೋಗಿದ್ದವು; ತತ್ಪರಿಣಾಮವಾಗಿ ನನ್ನ ಮೊದಲಿನ ಫಲಿತಾಂಶದ ತಿದ್ದುಪಡಿಯಾಗಿದೆ.<br /><em>ಅಮೆರಿಕನ್ನಡದ ಕತೆಗಳು/೧೯೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೯೭</em><br />ಈಗ ನಾನು ಪ್ರಥಮದರ್ಜೆಯಲ್ಲಿ ತೇರ್ಗಡೆ ಹೊಂದಿದ್ದೇನೆ. ಪ್ರಥಮದರ್ಜೆಯಲ್ಲಿ ತೇರ್ಗಡೆ ಹೊಂದಿದ್ದರೂ ಏಕೋ ನನ್ನ ಮನಸ್ಸಿಗೆ ಸಂತೋಷವೇ ಇಲ್ಲವಾಗಿದೆ. ಈ ಕಾಲೇಜು ಪ್ರೊಫೆಸರುಗಳ ಮೇಲಿದ್ದ ಸಿಟ್ಟಿನ ಗರುಡಪಕ್ಷಿಯನ್ನು ಕಂಡು, ಸಂತೋಷದ ಹಾವು ಮುದುರಿಕೊಂಡಿದೆ. ಇಂತಹ ಪ್ರೊಫೆಸರುಗಳು ಎಷ್ಟು ನರಬಲಿ, ಕನ್ಯಾಬಲಿ ತೆಗೆದುಕೊಳ್ಳುತ್ತಾರೆನ್ನುವುದರ ಅರಿವು ನನಗೆ ಈಗ ಆಗಿದೆ. ನಮ್ಮ ಹಿರಿಯರು "ಅಹಿಂಸಾ ಪರಮೋಧರ್ಮಃ" ಎಂದು ನಂಬಿದವರು. ಇಲ್ಲಿ ಹಿಂಸೆಗೆ ಅವಕಾಶವಿಲ್ಲ ; ನರಬಲಿ ಕನ್ಯಾಬಲಿಗಳಿಗೆ ಅನುಮತಿಯಿಲ್ಲ. ಆದರೂ ನರಬಲಿ, ಕನ್ಯಾಬಲಿಗಳು ನಡೆಯುತ್ತಿವೆ- ಪ್ರತ್ಯಕ್ಷವಾಗಿಯಲ್ಲ, ಪರೋಕ್ಷವಾಗಿ; ಅಷ್ಟೆ! ಈ ಕೊಲೆಗಡುಕರಿಗೆ ಏನಾದರೂ ಸರಿಯಾದ ಶಾಸ್ತಿ ಮಾಡಬೇಕೆನಿಸಿದೆ; ಅದಕ್ಕೆ ತಕ್ಕ ಸಂಧಿಯೂ ಸಿಕ್ಕಿದೆ. ಇವರ ಹೂರಣವೆಲ್ಲವನ್ನೂ ಬಯಲಿಗೆಳೆಯಲು ಯಾವುದಾದರೂ ಒಂದು ಪ್ರಮುಖ ದಿನಪತ್ರಿಕೆಗೆ ಪತ್ರ ಬರೆಯುತ್ತೇನೆ. ಅದೇ ಸರಿಯಾದ ದಾರಿ :</p>
<p>'ವಾಣಿ' ಸಂಪಾದಕರ ಸ||ಕ್ಕೆ||</p>
<p>ಸ್ವಾಮೀ,</p>
<p>ವಿಶ್ವವಿದ್ಯಾನಿಲಯಗಳು ವಿಶ್ವವಿದ್ಯೆಯ ನಿಲಯಗಳೆನ್ನುವ ಪೂಜ್ಯ ಭಾವನೆಯನ್ನು ಇಲ್ಲಿಯವರೆಗೂ ಇಟ್ಟುಕೊಂಡಿದ್ದ ನಾನು, ಇತ್ತೀಚೆಗೆ ವಿಶ್ವ ವಿದ್ಯಾನಿಲಯಗಳು ವೇಶ್ಯಾಗೃಹಗಳಾಗುತ್ತಿರುವುದನ್ನು ನೋಡಿ ಆ ಭಾವನೆಯನ್ನು ಬದಲಾಯಿಸಬೇಕಾಗಿ ಬಂದಿದೆ. ವಿಶ್ವವಿದ್ಯಾನಿಲಯಗಳಲ್ಲಿ ವಿಶ್ವ ವಿದ್ಯೆ ಲಯವಾಗುತ್ತಿದೆಯೆನ್ನುವ ಅಪ್ರಿಯ ನುಡಿಯನ್ನು ಅನಿವಾರ್ಯವಾಗಿ ಆಡಬೇಕಾಗಿ ಬಂದಿವೆ.</p>
<p>ನಾನು ಹೊಸೂರು ರಾಜಾ ಕಾಲೇಜಿನ ಇಂಗ್ಲೀಷ್ ಆನರ್ಸ್ ವಿದ್ಯಾರ್ಥಿನಿ. ಪ್ರೊಫೆಸರರ ಬಯಕೆಗೆ ಸೆರಗುಹಾಸದಿದ್ದುದರಿಂದ ನನ್ನನ್ನು ಮೊನ್ನೆ ನಡೆದ ಆನರ್ಸ್ ಪರೀಕ್ಷೆಯಲ್ಲಿ ಫೇಲುಮಾಡಿಸಿದ್ದರು. ಆದರೆ ನನ್ನ ಉತ್ತರ ಪತ್ರಿಕೆಗಳು ಪುನರ್ ಪರಿಶೀಲಿಸಲ್ಪಟ್ಟು ನನ್ನ ಫಲಿತಾಂಶ ಪುನಃ ಪ್ರಕಟವಾಗಿದೆ. ನಾನು ಪ್ರಥಮದರ್ಜೆಯಲ್ಲಿ ತೇರ್ಗಡೆಹೊಂದಿದ್ದೇನೆ. ಪ್ರೊಫೆಸರರ ಬಯಕೆಗೆ ಸೆರಗುಹಾಸಿದವರು ಪಾಸು; ಪ್ರತಿಭಟಿಸಿದವರು ನಪಾಸು- ಇದು ಅನೂಚೂನವಾಗಿ ನಡೆದುಕೊಂಡು ಬಂದಿರುವ ಸಂಪ್ರದಾಯ. ಈ ಮಾತಿಗೆ ಮೇಲಿನ ಘಟನೆ ಜೀವಂತ ಸಾಕ್ಷಿ.</p>
<p>ಇನ್ನು, ಕಾಲೇಜುಗಳಲ್ಲಿರುವ "ಗೆಳೆಯರ ಬಳಗ"ಗಳಂತಹ ಸಂಸ್ಥೆಗಳು ಪ್ರೊಫೆಸರರ ಏಜೆಂಟರ ಸಂಘಗಳಾಗಿವೆ. ಸಂಸ್ಕೃತಿ, ಸಾಹಿತ್ಯ, ಕಲೆಗಳಿಂದು ದೊಡ್ಡ ದೊಡ್ಡ ಶಬ್ದಗಳನ್ನು ಉಚ್ಚರಿಸಿ ಜರತಾರಿ ಹಾಕಿದ ಬಣ್ಣದ ಬಲೆಯನ್ನು ಬೀಸುತ್ತಿವೆ. ಮೊನ್ನೆ "ಗೆಳೆಯರ ಬಳಗ"ದ ವಾರ್ಷಿಕೋತ್ಸವ ನಡೆಯಿತು. ಅದರ ಸಂಬಂಧವಾಗಿ ಏರ್ಪಡಿಸಿದ್ದ ಭೋಜನ ಕೂಟ ನಡೆದುದು ರಾತ್ರೆ ಹನ್ನೆರಡು ಘಂಟೆ ಸಮಯದಲ್ಲಿ.<br />ಏರ್ಪಡಿಸಿದ್ದುದೇನೋ ಭೋಜನಕೂಟ; ಆದರೆ ಏರ್ಪಾಡಾಗಿದ್ದುದು ಬೇರೆಯ ಕೂಟ. ಅಂದು ಪ್ರತಿಯೊಬ್ಬ ಪ್ರೊಫೆಸರರ ಇಕ್ಕೆಲದಲ್ಲಿಯೂ ಒಬ್ಬೊಬ್ಬ ಹುಡುಗಿಯರು ಕುಳಿತಿದ್ದರು. ಪ್ರೊಫೆಸರರುಗಳ ಕೈಗಳು ತುಂಬು ತಾರುಣ್ಯದ ತರುಣಿಯರ ಅಂಗಾಂಗಗಳ ಮೇಲೆ ಸ್ವಚ್ಛಂದವಾಗಿ ಆಡುತ್ತಿದ್ದವೆಂದರೆ ನೀವು ಖಂಡಿತ ನಂಬಲಾರಿರಿ. ಇದು ವಿಚಿತ್ರವಾಗಿರಬಹುದು. ಆದರೆ ಸತ್ಯ; ನೂರಕ್ಕೆ ನೂರರಷ್ಟು ಸತ್ಯ. ಅದೆಲ್ಲವೂ ನಡೆಯುತ್ತಿರುವುದು ತೆರೆಯ ಮರೆಯಲ್ಲಿ. ಮುಂದೆ ಕುಳಿತಿರುವವರಿಗೆ ಇದು ಕಾಣದಿರಬಹುದು ; ಆದರೆ ನೇಪಥ್ಯದಲ್ಲಿರುವವರು ಎಲ್ಲವನ್ನೂ ನೋಡಬಹುದು. ಕಾಲೇಜು ಹುಡುಗಿಯರು ಅಷ್ಟು ಲಜ್ಜಾಹೀನರೇ, ಶೀಲಭ್ರಷ್ಟರೇ ಎಂದು ನೀವು ಕೇಳಬಹುದು. ಆದರೆ ಆನರ್ಸ್ ಹುಡುಗಿಯರೆಲ್ಲರೂ ಪ್ರೊಫೆಸರರ ಕೈಯಲ್ಲಿರಬೇಕಾಗುತ್ತದೆ. ಕಾರಣ, ಆನರ್ಸ್‍ನ ಫಲಿತಾಂಶವೆಲ್ಲವೂ ಪ್ರೊಫೆಸರರ ಕೈಯಲ್ಲಿರುತ್ತದೆ. ಆನರ್ಸ್‍ನಲ್ಲಿ ಒಂದು ಬಾರಿ ಫೇಲಾದರೆ ಅವರ ಜೀವನವೇ ಹಾಳು; ಓದೆಲ್ಲವೂ ಬೂದಿ.</p>
<p>ವಸ್ತುಸ್ಥಿತಿಯ ನಗ್ನ ಚಿತ್ರವನ್ನು ನಿಮಗೆ ತೋರಿಸಿದ್ದೇನೆ. ಮುಂದಿನ ತೀರ್ಮಾನ, ಕಾರ್ಯಕ್ರಮ ನಿಮಗೆ ಸೇರಿದೆ. ವಿಶ್ವವಿದ್ಯಾನಿಲಯದ ಹುತ್ತದಲ್ಲಿ ಬುಸುಗುಟ್ಟುತ್ತಿರುವ ಈ ಘಟಸರ್ಪಗಳನ್ನು ತಕ್ಷಣ ಬಡಿದುಹಾಕದಿದ್ದರೆ ಎಲ್ಲರನ್ನೂ ಕಡಿದುಹಾಕಿಯಾವು....."</p>
<p>"ಏನೇ ಐದು ನಿಮಿಷ ಅಂದವಳು, ಅರ್ಧ ಘಂಟೆಯಾದರೂ ಮುಗಿಯಲಿಲ್ಲವೇನೇ? ಇನ್ನೊಂದು ಸಾರಿ ಖಾಯಿಲೆ ಬಿದ್ದು ಹಾಸಿಗೆ ಹಿಡಿಯಬೇಕೆಂದು ಆಸೆಯೇನು?"- ಎಂದು ಕಿರುಚಿಕೊಳ್ಳುತ್ತಿದ್ದಾಳೆ, ಅಮ್ಮ. ಆದ್ದರಿಂದ ಇಷ್ಟಕ್ಕೇ ಸಾಕುಮಾಡುತ್ತೇನೆ. ನಾಳೆ ಉಳಿದುದನ್ನು ಬರೆದು ಪೋಸ್ಟು ಮಾಡಿದರಾಯ್ತು.</p>
<p>
<em>ಹೊಸೂರು</em>
</p>
<p>
<em>೨೬-೮-೫೫</em>
</p>
<p>ತಂದೆ ಮಗನಿಗೆ ಬುದ್ಧಿ ಕಲಿತುಕೊಳ್ಳಲೆಂದು ಹೊಡೆಯುತ್ತಾನೆ. ಆದರೆ ಅದೇ ಹೊಡೆತಕ್ಕೆ ಮಗ ತತ್ತರಿಸಿ ಸತ್ತುಹೋದರೆ?! ನನ್ನ ವಿಷಯವೂ ಹೆಚ್ಚುಕಡಿಮೆ ಹಾಗೆಯೇ ಆಗಿದೆ. ಪ್ರೊಫೆಸರರು ಬುದ್ಧಿ ಕಲಿತುಕೊಳ್ಳಲೆಂದು ನಾನು ಪತ್ರ ಬರೆದೆ. ಆದರೆ ಅದರಿಂದ ಪರಿಸ್ಥಿತಿ ವಿಪರೀತವಾಗಿಬಿಟ್ಟಿದೆ. ಆ ಹಗರಣಕ್ಕೆ ಸಂಸ್ಥಾನಕ್ಕೆ ಸಂಸ್ಥಾನವೇ ಕೂಗು ಬಂಡೆಯಹಾಗೆ ಪ್ರತಿಧ್ವನಿ ಕೊಟ್ಟಿತು. ಪ್ರಜಾಪ್ರತಿನಿಧಿ ಸಭೆ, ಪರಿಷತ್ತುಗಳಲ್ಲೂ ಆ ವಿಷಯದ ಮೇಲೆ ಬಿಸಿಬಿಸಿ ಚರ್ಚೆಗಳಾದುವು. ಸರಕಾರ ಒಂದು ವಿಚಾರಣಾ ಸಮಿತಿಯನ್ನೂ ರಚಿಸಿತು; ಆ ಸಮಿತಿ ಬುಡ ಸಿಗುವವರೆಗೂ ಅಗೆದು ಬುಡ ಕಡಿದು ಉರುಳಿಸಿತು. ಪ್ರೊಫೆಸರರನ್ನು ಡಿಸ್‍ಮಿಸ್ ಮಾಡಿದರು. ರೊಚ್ಚಿಗೆದ್ದ ಕೆಲವರು<br /><em>ಅಮೆರಿಕನ್ನಡದ ಕತೆಗಳು/೧೯೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೧೯೯</em><br />ಪಾದರಕ್ಷಾ ಪ್ರಯೋಗವನ್ನೂ ಪ್ರೊಫೆಸರರ ಮೇಲೆ ನಡೆಸಿದರಂತೆ.</p>
<p>ಪ್ರೊಫೆಸರರಿಗೆ ಆಗ ಜ್ಞಾನೋದಯವಾಗಿರಬೇಕು. ತಮ್ಮ ಜೀವನ ಕಾದಂಬರಿಯ ಒಂದು ಅಧ್ಯಾಯದ ಇತಿ-ಶ್ರೀ ಬರೆದು, ಇನ್ನೊಂದು ಅಧ್ಯಾಯದ ಓಂ-ಶ್ರೀ ಬರೆಯಲು ಪ್ರಾರಂಭಿಸಿದರಂತೆ. ಪ್ರೊಫೆಸರರು ತಮ್ಮ ಚರ-ಸ್ಥಿರ ಆಸ್ತಿಯೆಲ್ಲವನ್ನೂ ಹರಾಜು ಹಾಕಿ, ಬಂದ ಹಣದಲ್ಲಿ ಹೆಂಡತಿ-ಮಕ್ಕಳಿಗೆ ಜೀವನಾಂಶಕ್ಕೆಂದು ಒಂದಿಷ್ಟು ಕೊಟ್ಟು ಉಳಿದುದೆಲ್ಲವನ್ನೂ ಬಡಬಗ್ಗರಿಗೆ ದಾನಮಾಡಿದರಂತೆ. ಹೆಂಡತಿ-ಮಕ್ಕಳು, ಮನೆ-ಮಠ- ಎಲ್ಲವನ್ನೂ ಬಿಟ್ಟು ಸರ್ವಸಂಗ ಪರಿತ್ಯಾಗಿಯಾಗಿ ಈಗ ಊರ ಹೊರಗಿನ ಮುರುಕು ಮಂಟಪದಲ್ಲಿದ್ದಾರಂತೆ. ದಿನಕ್ಕೆ ಎರಡುಬಾರಿ ಮುಖ ಕ್ಷೌರ ಮಾಡಿಕೊಳ್ಳುತ್ತಿದ್ದ ಪ್ರೊಫೆಸರರು ಈಗ ಗಡ್ಡ-ಮೀಸೆ ಬಿಡಿಸಿದ್ದಾರಂತೆ. ತೊಟ್ಟ ಟ್ವೀಡ್ ಸೂಟಿನ ಇಸ್ತ್ರಿ ಕೆಡದ ಹಾಗೆ ನಡೆಯುತ್ತಿದ್ದ ಪ್ರೊಫೆಸರರು ಕೊಳಕು ಕಾವಿಬಟ್ಟೆ ತೊಟ್ಟು ಸನ್ಯಾಸಿಯಾಗಿದ್ದಾರಂತೆ. ಅವರು ಕುಳಿತಿರುವ ಸ್ಥಳದ ಮೇಲುಗಡೆ ನನ್ನ ಫೋಟೋ ತಗುಲಿಹಾಕಿದ್ದಾರಂತೆ. [ಅದು ಎಲ್ಲಿ ಸಿಕ್ಕಿತೋ!] ಬೆಳಗಿನಜಾವ ನಾಲ್ಕೂವರೆ ಘಂಟೆಗೆ ಸರಿಯಾಗಿ ಎದ್ದು ಹೊಳೆಯಲ್ಲಿ ಸ್ನಾನ ಮಾಡಿ, ಅಲ್ಲೇ ಎಲ್ಲಿಯಾದರೂ ಹೂ ಕಿತ್ತುತಂದು ನನ್ನ ಫೋಟೋ ಪೂಜೆ ಮಾಡುತ್ತಾರಂತೆ. ಪ್ರತಿನಿತ್ಯ ಭೇಟಿಕೊಡುವ ನೂರಾರು ಜನರಲ್ಲಿ ಯಾರಾದರೂ ಕೇಳಿದರೆ, "ಆ ತಾಯಿ ನಾನು ಕಗ್ಗತ್ತಲೆಯಲ್ಲಿದ್ದಾಗ ಬೆಳಕು ನೀಡಿದವಳು- ಆಧುನಿಕ ಅಕ್ಕಮಹಾದೇವಿ!" ಎಂದು ಹೇಳುತ್ತಾರಂತೆ.</p>
<p>........ಕೆಲವು ದಿನಗಳ ಕೆಳಗೆ ಔsಛಿಚಿಡಿ ತಿiಟಜe ನ "ಂ ತಿomಚಿಟಿ oಜಿ ಟಿo imಠಿoಡಿಣಚಿಟಿಛಿe" ಓದಿದೆ. ಅದರಲ್ಲಿ "ಖಿhe oಟಿಟಥಿ ಜiಜಿಜಿeಡಿeಟಿಛಿe beಣತಿeeಟಿ ಣhe sಚಿiಟಿಣ ಚಿಟಿಜ ಣhe siಟಿಟಿeಡಿ is ಣhಚಿಣ eveಡಿಥಿ sಚಿiಟಿಣ hಚಿs ಚಿ ಠಿಚಿsಣ ಚಿಟಿಜ eveಡಿಥಿ siಟಿಟಿeಡಿ ಚಿ ಜಿuಣuಡಿe." ಎಂಬೊಂದು ವಾಕ್ಯವಿತ್ತು. ಈ ದಿನಚರಿ ಬರೆಯುವಾಗ ಮೇಲಿನ ವಾಕ್ಯ ಬೇಡ ಬೇಡವೆಂದರೂ ಜ್ಞಾಪಕಕ್ಕೆ ಬರುತ್ತದೆ..........</p>
<p>........ ಈ ದಿನಚರಿ ಬರೆಯಲು ಪ್ರಾರಂಭಿಸಿದಂದಿನಿಂದ ರಾತ್ರೆ ಸರಿಯಾಗಿ ನಿದ್ರೆ ಮಾಡಲಾಗುತ್ತಿಲ್ಲ. ರಾತ್ರೆ ಒಂದೆರಡು ಗಂಟೆಗಳನ್ನಾದರೂ ಇದಕ್ಕಾಗಿ ತೆಗೆದಿಡಬೇಕು. ಅಮ್ಮ, ಡಾಕ್ಟರು-ಇಬ್ಬರೂ ನಿದ್ರೆಗೆಡಬೇಡುವೆಂದು ಹೇಳಿದ್ದಾರೆ. ಅಲ್ಲದೆ ಈಗ ನನ್ನ ಮುಂದೆ ಅಂತಹ ಸಮಸ್ಯೆಯೂ ಯಾವುದೂ ಇಲ್ಲ. ಆದ್ದರಿಂದ ದಿನಚರಿ ಬರೆಯುವುದನ್ನು ಸಧ್ಯಕ್ಕೆ ನಿಲ್ಲಿಸುತ್ತೇನೆ. ಬರೆದೂ, ಬರೆದೂ ಕೈ ಸೋತುಹೋಗಿದೆ. ಇನ್ನು 'ನೆಟಗಿ ಮುರಿದು' ಸರಿಪಡಿಸಿಕೊಳ್ಳುತ್ತೇನೆ; 'ಚಿಟಕೆ ಹೊಡೆದು' ಮಲಗಿಕೊಳ್ಳುತ್ತೇನೆ.</p>
<p><strong><em>-ಎಚ್. ವಿ. ಶೇಖರ್</em></strong>(ಕಾರ್ಟರ್ ವಿಲ್, ಇಲಿನಾಯ್)</p>
<p>
<strong>ಕಲ್ಯಾಣ ಕೃಷ್ಣನ ದೀಪಾವಳಿ</strong>
</p>
<p>ಹಿಂದಿನ ಕಾಲದಲ್ಲಿ ದೀಪಾವಳಿಗೆ ಹೊಸ ಅಳಿಯನನ್ನು ಕರೆದು ಔತಣ ಹಾಕಿ ಪಂಚೆ, ಉಂಗುರ ಕೊಟ್ಟು ಸತ್ಕರಿಸುತ್ತಿದ್ದರಂತೆ. ಈಗ ಅದೆಲ್ಲ ಹಳೆಯ ಫ್ಯಾಷನ್ ಆಗಿಹೋಗಿದೆ. ನಮ್ಮ ಕಲ್ಯಾಣಕೃಷ್ಣನ ದೀಪಾವಳಿಯ ವಿಷಯ ಕೇಳಿದರೆ, ಇದೀಗ ಈ ಸ್ತ್ರೀಸಮಾನತೆಯ ಕಾಲಕ್ಕೆ ತಕ್ಕ ದೀಪಾವಳಿ ಎನ್ನಿಸದೆ ಇರದು. ಅದರಲ್ಲೂ ಕೆನಡಾ ದೇಶದಲ್ಲಿ ಇನ್ನೆಂತಹ ದೀಪಾವಳಿ ಸಾಧ್ಯ ಎಂದೂ ಅನ್ನಿಸಬಹುದು.</p>
<p>ದೀಪಾವಳಿಯ ಹಿಂದಿನ ದಿನ ಬುಧವಾರ ಸಂಜೆ ಸೋಫಾದಲ್ಲಿ ಮೈ ಚೆಲ್ಲಿ ಮಲಗಿ ಓದುತ್ತಿದ್ದ ಕಲ್ಯಾಣಕೃಷ್ಣನಿಗೆ ಟೆಲಿಫೋನ್ ಶಬ್ದ ಕೇಳಿಸಿತು. ತನ್ನ ಹೆಂಡತಿ ಟೆಲಿಫೋನ್ ಎತ್ತಿದ್ದೂ ತಿಳಿಯಿತು. ಆಗಲೂ ಅವನಿಗೆ ತನ್ನ ಮೊದಲನೆಯ ದೀಪಾವಳಿ ಹೀಗಾಗಬಹುದೆಂಬ ಯೋಚನೆ ಸ್ವಲ್ಪವೂ ಇರಲಿಲ್ಲ. ಮೂರು ತಿಂಗಳ ಹಿಂದೆ ಕೆನಡಿಯನ್ ಹುಡುಗಿಯನ್ನು ಮದುವೆಯಾಗಿದ್ದವನಿಗೆ ದೀಪಾವಳಿ ಹತ್ತಿರ ಬಂದಿದೆ ಎಂದು ತಿಳಿದೂ ಇರಲಿಲ್ಲ.</p>
<p>ಫೋನ್‍ನಲ್ಲಿ ಮಾತಾಡುತ್ತಿದ್ದ ಅವನ ಹೆಂಡತಿ ಜೂಡಿಯ ಧ್ವನಿ ಕಲ್ಯಾಣಕೃಷ್ಣನಿಗೆ ಕೇಳಿಸುತ್ತಿತ್ತು. ಫೋನ್ ಮಾಡಿದ್ದು ಅವಳ ತಂದೆ ಎಂದೂ ಗೊತ್ತಾಯಿತು. ಎರಡು ನಿಮಿಷದಲ್ಲಿ ಜೂಡಿ ಬಂದು ವೈಯ್ಯಾರದಿಂದ ಅವನ ಮೇಲೆ ಕೈ ಹಾಕುತ್ತಾ, ""ಕಿಶ್, ಎಂತಹ ಸಿಹಿ ಸುದ್ದಿ ಗೊತ್ತೇ? ಅಪ್ಪ ಅಮ್ಮ ಇಬ್ಬರೂ ನಾಳೆ ಇಲ್ಲಿಗೆ ಬರುತ್ತಾರೆ. ಭಾನುವಾರದವರೆಗೂ ಇರುತ್ತಾರೆ""ಎಂದಳು.</p>
<p>"ಬಹಳ ಸಂತೋಷ" ಎಂದು ಇವನು ಸಪ್ಪೆಯಾಗಿ ಉತ್ತರ ಕೊಟ್ಟ. ತನ್ನನ್ನು ಕಂಡರೆ ಜೂಡಿಯ ತಂದೆಗೆ ಸ್ವಲ್ಪ ಅನಾದರ ಎಂದೇ ಇವನಿಗೆನ್ನಿಸಿತ್ತು. "ಅದೂ ಸಹಜವೇ. ಒಬ್ಬಳೇ ಮಗಳು ವಿದೇಶೀಯನನ್ನು, ಅದರಲ್ಲೂ ಭಾರತೀಯನನ್ನು ಮದುವೆಯಾದರೆ ಅವಳ ತಂದೆತಾಯಿಗಳಿಗೆ ಬೇಸರವಾಗದೆ ಇರುತ್ತದೆಯೇ?" ಎಂದು ಸಮಾಧಾನ ಮಾಡಿಕೊಂಡಿದ್ದ.</p>
<p>ಎರಡನೆಯ ದಿನ ವಿಮಾನ ಬರುವ ಹೊತ್ತಿಗೆ ಜೂಡಿಯ ಉತ್ಸಾಹವೇ ಉತ್ಸಾಹ. ತನ್ನ ಉತ್ಸಾಹದಲ್ಲಿ ಅವಳಿಗೆ ಗಂಡ ಹಿಂದೆ ಕಾಲೆಳೆಯುತ್ತಾ ಬರುತ್ತಿದ್ದದ್ದು ಗಮನಕ್ಕೇ ಬಂದಿರಲಿಲ್ಲ.</p>
<p>ತಂದೆತಾಯಿಗಳ ಮುಖ ಕಂಡೊಡನೆ ಜೂಡಿ ಹಾರಿ ತಂದೆಯನ್ನಪ್ಪಿದಳು. ಕಲ್ಯಾಣಕೃಷ್ಣ ಮಾರು ದೂರದಲ್ಲಿ ಕೈಕಟ್ಟಿ ನಿಂತಿದ್ದ. ಮೂರು ತಿಂಗಳ ಮೇಲೆ ಮುದ್ದಿನ ಮಗಳನ್ನು ನೋಡಿದ ಆವೇಗ ಇಳಿದಾಗ ಹಿಂದೆ ನಿಂತಿದ್ದ ಅಳಿಯನ ಮೇಲೆ ಅತ್ತೆಮಾವಂದಿರ ದೃಷ್ಟಿ ಬಿದ್ದಿತು. "ಹಲೋ ಕಿಶ್, ಹೌ ಆರ್ ಯೂ, ಮೈ ಬಾಯ್"<br /><em>ಅಮೆರಿಕನ್ನಡದ ಕತೆಗಳು/೨೦ಂ</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೦೧</em><br />ಎನ್ನುತ್ತಾ ಮಾವ ಕೈಕುಲುಕಿದರು. ಅತ್ತೆ ಅಳಿಯನನ್ನು ಅಪ್ಪಿ ಕೆನ್ನೆಯ ಮೇಲೆ ಮುದ್ದಿಟ್ಟು, "ನಿನ್ನನ್ನು ನೋಡಿ ಬಹಳ ಸಂತೋಷವಾಯಿತು" ಎಂದರು. ಅಲ್ಲಿಗೆ ಅವರ ಕರ್ತವ್ಯ ಮುಗಿಯಿತು. ಮತ್ತೆ ಮಗಳ ಕಡೆ ತಿರುಗಿದರು.</p>
<p>ಸಾಮಾನೆಲ್ಲ ಕಾರಿನಲ್ಲಿಟ್ಟು ಎಲ್ಲರೂ ಹತ್ತಿದರು. ಕಾರು ನಡೆಸುತ್ತಿದ್ದ ಕಲ್ಯಾಣಕೃಷ್ಣನಿಗೆ ತಾನೊಬ್ಬ ಡ್ರೈವರ್ ಮಾತ್ರ ಎನ್ನಿಸಿತು. ಉಳಿದ ಮೂವರು ತಮ್ಮದೇ ಮಾತಿನಲ್ಲಿ ಮುಳುಗಿದರು. ಅವರ ಊರು ಪರಿಚಯದವರು, ಸಂಬಂಧಿಕರ ಮಾತಿನಲ್ಲಿ ಇವನಿಗೇನೂ ಸ್ಥಾನವಿರಲಿಲ್ಲ. ಮನೆ ಸೇರುತ್ತಲೂ ಕಲ್ಯಾಣಕೃಷ್ಣ ಅವರ ಸಾಮಾನೆಲ್ಲ ಒಳಗೆ ತೆಗೆದುಕೊಂಡು ಹೋಗಿಟ್ಟು, ಆಮೇಲೆ "ಜೂಡಿ, ಸುಬ್ಬರಾಯರ ಹತ್ತಿರ ಒಂದು ಪುಸ್ತಕ ತರಬೇಕಾಗಿತ್ತು. ನೀನು ಇವರಿಗೆಲ್ಲ ಟೀ ಕಾಫಿ ಏನು ಬೇಕೋ ಕೊಡು. ಐದು ನಿಮಿಷದಲ್ಲಿ ಬಂದು ಬಿಡುತ್ತೇನೆ""ಎಂದು ಹೊರಟುಬಿಟ್ಟ.</p>
<p>ಸುಬ್ಬರಾಯರ ಮನೆಯ ಬಾಗಿಲ ಹತ್ತಿರವೇ ಸಿಹಿತಿಂಡಿಯ ವಾಸನೆ ಬರುತ್ತಿತ್ತು. ಬಾಗಿಲು ತೆಗೆದು ಕಲ್ಯಾಣಕೃಷ್ಣನ ಮುಖ ಕಾಣುತ್ತಲೇ ಸುಬ್ಬರಾಯ, "ಶಾಂತೀ, ನೋಡಿಲ್ಲಿ. ದೀಪಾವಳಿಗೆ ಯಾರನ್ನೂ ಕರೆಯಲಿಲ್ಲ ಎಂದು ಯೋಚಿಸುತ್ತಿದ್ದೆ. ಹೊಸ ಮದುವಣಿಗನೇ ಬಂದಿದ್ದಾನೆ" ಎಂದು ಕೂಗಿದ.</p>
<p>"ಮದುವಣಿಗ ಒಬ್ಬನೇ ಬಂದರೆ ಅದೆಂತಹ ದೀಪಾವಳಿ? ಜೂಡಿಯನ್ನೇಕೆ ಕರೆತರಲಿಲ್ಲ?" ಎಂದು ಸುಬ್ಬರಾಯನ ಹೆಂಡತಿ ಶಾಂತಿ ಒಳಗಿನಿಂದಲೇ ಕೇಳಿದಳು.</p>
<p>"ಅವಳ ತಂದೆ ತಾಯಿ ಮಾಂಟ್ರಿಯಲ್‍ನಿಂದ ಈಗ ತಾನೇ ಬಂದರು. ಎಲ್ಲರೂ ಮನೆಯಲ್ಲೇ ಇದ್ದಾರೆ."</p>
<p>"ಸರಿ, ಇದು ಕೆನೆಡಿಯನ್ ದೀಪಾವಳಿ ಎನ್ನು. ಅಳಿಯ ಮಾವನ ಮನೆಗೆ ಹೋಗುವ ಬದಲಿಗೆ ಮಾವನೇ ಅಳಿಯನ ಮನೆಗೆ ಬಂದುಬಿಡುವುದು- ಅದೂ ಸರಿಯೇ. ಕಾಲಕ್ಕೆ ತಕ್ಕಂತೆ ನಾವೂ ಬದಲಾಗಬೇಡವೇ?" ಎಂದು ಶಾಂತಿ ತಟ್ಟೆಯ ತುಂಬ ತಿಂಡಿ ತಂದಿಟ್ಟಳು.</p>
<p>"ಇದೆಲ್ಲ ಏನು ಶಾಂತಿ ? ಇಷ್ಟೋಂದು ತಿನ್ನಲು ನನ್ನ ಕೈಯಲ್ಲಾಗುವುದಿಲ್ಲ" ಎಂದ ಕಲ್ಯಾಣಕೃಷ್ಣ.</p>
<p>"ಇರಲಿ ತಿನ್ನಯ್ಯಾ. ಜಂಬ ಮಾಡಬೇಡ. ಎಲ್ಲಾದರೂ ನಿನಗೆ ದೀಪಾವಳಿಯ ತಿಂಡಿ ಆಗಲಿ" ಎಂದು ಸುಬ್ಬರಾಯ ಬಲವಂತ ಮಾಡಿದ.</p>
<p>ಮನೆಗೆ ಹಿಂತಿರುಗುವ ವೇಳೆಗೆ ಮೀನಿನ ವಾಸನೆ ಬಂದು ಮುಖಕ್ಕೆ ಬಡಿಯಿತು. ಕೆನಡಾಗೆ ಬಂದಮೇಲೆ, ಅದರಲ್ಲೂ ಜೂಡಿಯನ್ನು ಮದುವೆ ಆದಮೇಲೆ ಕಲ್ಯಾಣಕೃಷ್ಣ ಮೊಟ್ಟೆ ಮಾಂಸ ತಿನ್ನುವ ಅಭ್ಯಾಸ ಮಾಡಿಕೊಂಡಿದ್ದ. ಆದರೆ ಅವನಿಗೆ ಮೀನು ಕಂಡರಾಗುತ್ತಿರಲಿಲ್ಲ. ಅದರಿಂದ ಜೂಡಿಯೂ ಮನೆಗೆ ಮೀನನ್ನು ತರುತ್ತಿರಲಿಲ್ಲ.<br />ಈಗ ಆ ವಾಸನೆ ಬರುತ್ತಲೂ, ಸದ್ಯಕ್ಕೆ ಮನೆಯಲ್ಲೀಗ ಅತ್ತೆ ಮಾವಂದಿರ ರಾಜ್ಯ ಎಂದು ಇವನಿಗೆ ಅರ್ಥವಾಯಿತು.</p>
<p>ಅದಕ್ಕೆ ಸರಿಯಾಗಿ ಒಳಗೆ ಹೋಗುತ್ತಲೇ ಜೂಡಿ, "ಡಾರ್ಲಿಂಗ್, ಅಪ್ಪನಿಗೆ ಮೀನು ಬಹಳ ಇಷ್ಟ ಎಂದು ಇವತ್ತು ಮಾಡಿದ್ದೇನೆ. ನಿನಗೆ ಸ್ಯಾಂಡ್‍ವಿಚಸ್ ಮಾಡಿದ್ದೇನೆ. ಸಾಲಡ್ ಇದೆ " ಎಂದು ಮುದ್ದುಗರೆದಳು.</p>
<p>"ನನಗೆ ಊಟ ಬೇಡ ಜೂಡಿ. ಶಾಂತಿ ಏನೇನೋ ತಿಂಡಿ ಮಾಡಿದ್ದರು. ಹೊಟ್ಟೆ ತುಂಬಿ ಬಿಟ್ಟಿದೆ' ಎಂದ.</p>
<p>"ಛೆ, ಹಾಗೆ ಆಗುತ್ತದೆಯೇ? ಅಪ್ಪ ಅಮ್ಮ ಬಂದ ದಿನವೇ ನೀನು ಜತೆ ಕುಳಿತು ಊಟ ಮಾಡದಿದ್ದರೆ ಅವರೇನು ತಿಳಿದುಕೊಳ್ಳಬೇಕು? ತಾವು ಬಂದ ತಕ್ಷಣ ನೀನು ಹೊರಟು ಹೋಗಿದ್ದೇ ಈಗ ಅವರಿಗೆ ಬೇಸರವಾಗಿದೆ" ಎಂದಳು. ಪಾಪ, ಕಲ್ಯಾಣಕೃಷ್ಣ ಮೂಕಪ್ರಾಣಿಯಂತೆ ತಲೆ ಆಡಿಸಿದ. ಹಸಿವಿಲ್ಲದಿದ್ದರೂ ಎಲ್ಲರ ಜತೆ ಕುಳಿತು ಆ ಸಪ್ಪೆ ಊಟ ಮಾಡಬೇಕಾಯಿತು.</p>
<p>ಎರಡನೆಯ ದಿನ ಬೆಳಗ್ಗೆ ಆತ ಕೆಲಸಕ್ಕೆ ಹೊರಡಲು ಸಿದ್ಧವಾಗುತ್ತಿದ್ದಾಗ, ಜೂಡಿ, "ಡಾರ್ಲಿಂಗ್, ನಿನ್ನನ್ನು ನಾನು ಆಫೀಸಿಗೆ ಬಿಟ್ಟು ಬರುತ್ತೇನೆ. ಈವತ್ತು ಕಾರು ನನಗೆ ಬೇಕು" ಎಂದಳು.</p>
<p>"ನಿಮ್ಮಪ್ಪ ಅಮ್ಮನಿಗೆ ಊರು ತೋರಿಸಬೇಕೇನೋ. ಹಾಗೇ ಆಗಲಿ. ಊಟದ ಹೊತ್ತಿಗೆ ನೀನೇ ಬಂದು ಕರೆದುಕೊಂಡು ಬರುತ್ತೀಯೇನು?"</p>
<p>ಜೂಡಿ ಅವನ ಹತ್ತಿರ ಲಲ್ಲೆಗರೆಯುತ್ತಾ, "ಡಾರ್ಲಿಂಗ್, ಪ್ಲೀಸ್, ಈವತ್ತೊಂದು ದಿನ ಅಲ್ಲೇ ಊಟ ಮಾಡಿಬಿಡು. ಅಲೆಯ ಹೊರಟಮೇಲೆ ಇಷ್ಟೇ ಹೊತ್ತಿಗೆ ಬರುತ್ತೇನೆ ಎನ್ನುವುದು ಕಷ್ಟ" ಎಂದಳು.</p>
<p>"ಸರಿ ಬಿಡು. ಏನು ಮಾಡಲಿ?"</p>
<p>"ಬಸ್ಸಿನಲ್ಲೇ ಬಂದುಬಿಡು. ನಾನು ಬರುತ್ತೇನೆಂದು ಹೇಳಿ, ಆಮೇಲೆ ಹೊತ್ತಾದರೆ ಇಬ್ಬಂದಿಯಾದೀತು".</p>
<p>ಅದಕ್ಕೂ ಇವನು ಕೋಲೇಬಸವನಂತೆ ತಲೆಯಾಡಿಸಿದ. ಸಂಜೆ ಮನೆಗೆ ಬಂದಾಗ ಮನೆಯಲ್ಲಿ ಯಾರೂ ಇರಲಿಲ್ಲ. ಜೂಡಿಯ ಕಾಗದ ಕಣ್ಣಿಗೆ ಬೀಳುವಂತೆ ಕುಳಿತಿತ್ತು. ತಾವೆಲ್ಲರೂ ಊರು ಸುತ್ತಲು ಹೋಗಿ ಸಂಜೆಯ ಊಟ ಮುಗಿಸಿಕೊಂಡೇ ಬರುವುದಾಗಿಯೂ, ಗಂಡ ತನ್ನ ಊಟದ ಏರ್ಪಾಡು ತಾನೇ ಮಾಡಿಕೊಳ್ಳಬೇಕೆಂದೂ ಬರೆದಿದ್ದಳು.</p>
<p>"ರಾಯರು ಬಂದರು ಮಾವನ ಮನೆಗೆ" ಎಂದು ಹಾಡಿಕೊಳ್ಳುತ್ತಾ ಕಲ್ಯಾಣಕೃಷ್ಣ ಅಡಿಗೆ ಮನೆಗೆ ಹೊರಟ.</p>
<p><em>ಅಮೆರಿಕನ್ನಡದ ಕತೆಗಳು/೨೦೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೦೩</em><br />ಬಲಿಪಾಡ್ಯಮಿ- ಶನಿವಾರದ ದಿನ ಅವನಿಗೆ ಎಚ್ಚರವಾದಾಗ ಸ್ವಲ್ಪ ಹೊತ್ತಾಗಿತ್ತು. ಜೂಡಿ ಆಗಲೇ ಅಲಂಕರಿಸಿಕೊಂಡು ಸಿದ್ಧವಾಗಿ ಓಡಾಡುತ್ತಿದ್ದಳು. ಗಂಡ ಕಣ್ಣು ಬಿಡುತ್ತಲೇ, "ಡಾರ್ಲಿಂಗ್, ಬೇಗ ಸಿದ್ದವಾಗು. ಈವತ್ತು ಅಪ್ಪ ಅಮ್ಮನನ್ನು ಸ್ವಲ್ಪ ದೂರ ಸುತ್ತಿಸಿಕೊಂಡು ಬರೋಣ. ಹಾಗೆಯೇ ಅವರಿಗೆ ಏನಾದರೂ ಪ್ರೆಸೆಂಟ್ ತರಬೇಕು" ಎಂದಳು.</p>
<p>"ನಾನೇಕೆ ಬರಬೇಕು ಜೂಡಿ? ನೀವೆಲ್ಲ ಹೋಗಿ ಬನ್ನಿ" ಎಂದ .</p>
<p>"ಛೇ, ಅದು ಸರಿಯಾಗುವುದಿಲ್ಲ. ಅವರು ಬಂದಾಗಿನಿಂದ ನಿನಗೆ ಅವರ ಹತ್ತಿರ ಕುಳಿತು ಮಾತಾಡಲು ಐದು ನಿಮಿಷ ಸಹ ಸಮಯ ಸಿಕ್ಕಿಲ್ಲ. ರಜೆಯಲ್ಲಾದರೂ ಸ್ವಲ್ಪ ಅವರ ಜತೆ ಇರಬೇಡವೇ?"</p>
<p>ಪಾಪ, ಅಳಿಯ ಎದುರಾಡದೆ ಬೇಗ ಸಿದ್ಧವಾದ. ಬೆಳಗ್ಗೆಯಿಂದ ಸಂಜೆಯವರೆಗೂ ಅಲೆದು ಮನೆ ಸೇರಿದಾಗ ಏಳು ಗಂಟೆಯಾಗಿತ್ತು. ಮನೆ ಸೇರುತ್ತಲೇ ಜೂಡಿ, "ಬೇಗ ಸಿದ್ಧವಾಗು ಡಾರ್ಲಿಂಗ್, ಹೊಟೆಲ್ ಮೆಟ್ರೊಪೊಲ್‍ನಲ್ಲಿ ಡಿನ್ನರ್ ಡ್ಯಾನ್ಸ್ ಇದೆ. ಜೋಡಿಗೆ ಹದಿನೈದು ಡಾಲರ್ ಟಿಕೆಟ್. ನಾನು ನಮಗೆಲ್ಲ ಆಗಲೇ ಟಿಕೆಟ್ ತೆಗೆದುಕೊಂಡಿದ್ದೇನೆ" ಎಂದಳು. ಬೊಂಬೆಯಂತೆ ಅದಕ್ಕೂ ತಲೆಯಾಡಿಸಿದ ಕಲ್ಯಾಣಕೃಷ್ಣ.</p>
<p>ಭಾನುವಾರ ಬೆಳಗ್ಗೆ ಅತ್ತೆಮಾವಂದಿರನ್ನು ವಿಮಾನ ಹಿತ್ತಿಸಿ ಬಂದು ಕಲ್ಯಾಣಕೃಷ್ಣ ಈ ದೀಪಾವಳಿಯ ಖರ್ಚನ್ನು ಲೆಕ್ಕ ಹಾಕಿದ. ಒಟ್ಟು ಖರ್ಚು ನೂರ ಅರವತ್ತು ಡಾಲರ್ ನಲವತ್ತು ಸೆಂಟ್ ಆಗಿತ್ತು. ಆ ಲೆಕ್ಕವನ್ನೇ ನೋಡುತ್ತಾ ಈ ಆಧುನಿಕ ಅಳಿಯ ದೀಪವಳಿಗೆ ಮಾವ ತನಗೆ ಕೊಡಬೇಕಾಗಿದ್ದ ಸೂಟು, ಉಂಗುರಗಳನ್ನು ನೆನಸಿಕೊಂಡು ನಿಟ್ಟುಸಿರಿಟ್ಟ.</p>
<p><strong><em>-ಡಾ| ನಳಿನಿ ಮೂರ್ತಿ</em></strong>(ಎಡ್ಮಂಟನ್, ಆಲ್ಬರ್ಟ್, ಕೆನಡಾ)</p>
<p>
<strong>ನಿರ್ಧಾರ</strong>
</p>
<p>ಓದುತ್ತಾ ಕುಳಿತಿದ್ದ ವಿಜಯ ನಿಟ್ಟುಸಿರು ಬಿಟ್ಟು ಪಕ್ಕದಲ್ಲಿದ್ದ ಪುಸ್ತಕದ ಕಡೆ ನೋಡಿದಳು. ಗಾಳಿಗೆ ಅದರ ಹಾಳೆಗಳೆಲ್ಲ ತೂರಾಡುತ್ತ ಇದ್ದವು. ನನ್ನ ಬಾಳು ಹೀಗೆ ತೂರಾಡುವ ಸ್ಥಿತಿಯಲ್ಲಿದೆಯಲ್ಲ ಎಂದುಕೊಂಡಳು. ಕುಳಿತಿರಲಾರದೆ ಎದ್ದು ಕಿಟಕಿಯ ಹತ್ತಿರ ಹೋದಳು. ಅಲ್ಲಿಯೂ ಯೋಚನೆಯೇ.</p>
<p>ತನ್ನ ಒಂದೆ ಒಂದು ಕರುಳಿನ ಚೂರಾಗಿದ್ದ ವಿನುತಳನ್ನು ಸಾವಿರಾರು ಮೈಲಿಗಳಾಚೆ ವಿದೇಶಕ್ಕೆ ಕಳಿಸಿ, ಹಗಲು ರಾತ್ರಿ ಚಡಪಡಿಸುತ್ತಿರುವುದೇಕೆ ಅಲ್ಲಿ<br />ಹೇಗಿರುವಳೋ ಏನೋ? ಕಿಟಕಿಗೆ ಒರಗಿ ನಿಂತ ವಿಜಯ ಬೋಳು ಮರವನ್ನೆ ದಿಟ್ಟಿಸಿದಳು. ಚಳಿಗಾಲ ಬಂದೊಡನೆ ದಿನದಿನವೂ ಅಲೆಗಳೆಲ್ಲಾ ಉದುರಿ ಅದು ಮಕ್ಕಳು ಬಿಡಿಸಿದ ಚಿತ್ರದಂತೆ ಕಾಣುತ್ತಿತ್ತು. ತನ್ನಂತೆಯೇ ಬರಡಾಗಿ, ಬಡವಾಗಿತ್ತು, ಮರಕ್ಕೇನು ಮತ್ತೆ ವಸಂತಕಾಲ ಬಂದೆ ಬರುತ್ತದೆ ಆದರೆ ತನಗೆ?</p>
<p>ಗಂಡ ವಿದೇಶಕ್ಕೆ ಹೊರಡುವ ಮುಂಚಿನ ಎರಡು ವರ್ಷಗಳ ತನ್ನ ಬದುಕಿನ ವಸಂತಕಾಲ. ಅವರು ಹೊರಟಾಗ ವಿನುತ ಮೂರು ತಿಂಗಳ ಮಗು ಭಣ ಭಣ ಎನಿಸಿದರೂ, ಹೇಗಿದ್ದರೂ ಮಗುವಿಗೆ ೯-೧೦ ತಿಂಗಳಾದಾಗ ತಾನು ಹೋಗಬಹುದಲ್ಲ, ಅವರು ಅಷ್ಟರಲ್ಲಿ ವೀಸಾ ಕಳಿಸಲು ಪ್ರಯತ್ನಿಸುತ್ತಾರೆ ಎನ್ನುವ ಸಮಾಧಾನ. ಹದಿನೈದು ದಿನಗಳಿಗೊಮ್ಮೆ ಅವರಿಂದ ಬರುತ್ತಿದ್ದ ಕಾಗದಗಳನ್ನು ಓದಿ, ಮಗಳ ಲಾಲನೆ_ಪಾಲನೆಯಲ್ಲಿ ಒಂದು ವರುಷ ಹೇಗೆ ಕಳೆದೆನೋ ಗೊತ್ತಾಗಲೆ ಇಲ್ಲ. ಎಲ್ಲ ಪರೀಕ್ಷೆಗಳಲ್ಲಿ ಪಾಸಾಗಿರಬಹುದು. ಗಂಡ ಸಾವಿರಾರು ರೂಪಾಯಿಯ ನೌಕರನಾಗಬೇಕು ಎಂದು ತಾನೆಂದರೆ, ಅಪ್ಪ, ಅಮ್ಮ ನಿನ್ನ ಗಂಡ ಗುಲಾಮಗಿರಿ ಮಾಡುವುದು ಬೇಡಾ ಹೇಗೂ ನಿನ್ನ ಪಾಲಿನ ಆಸ್ತಿ ಇದೆ ಅದರಲ್ಲೆ ಆಸ್ಪತ್ರೆ ಕಟ್ಟಿಸಿಕೊಡೋಣ ಎನ್ನುತ್ತ ಇದ್ದರು. ಅವರೊಡನೆ ವಾದಿಸಿ ಸ್ನೇಹಿತೆಯರಿಂದ ಚೇಷ್ಟೆ ಮಾಡಿಸಿಕೊಂಡಾಗ ತಾನು ತುಂಬಾ ಸುಖಿ. ಒಬ್ಬಳೆ ಇದ್ದಾಗ ತನ್ನ ಭವಿಷ್ಯ ತುಂಬಾ ಚೆನ್ನಾಗಿದೆ ಮುದ್ದಾದ ಮಗಳು, ದೇವರಂತ ಗಂಡ, ಇನ್ನೇನು ಬೇಕು. ನಾನೆ ಅದೃಷ್ಟವಂತಳು ಎಂದು ಕನಸು ಕಾಣುತ್ತ ಇದ್ದಳು. ಗಂಡನನ್ನು ಸೇರಲು ಮನಸ್ಸು ಕುಣಿಯುತ್ತಿತ್ತು.</p>
<p>ಎರಡು ವರ್ಷ ಕಳೆದು ಮೂರನೆ ವರ್ಷಕ್ಕೆ ಬಂದರೂ ಗಂಡನಿಗೆ ವೀಸಾ ಯೋಚನೆ ಇಲ್ಲದಾಗ, "ಇನ್ನು ಎಷ್ಟು ದಿನ? ನೀವು ಹೋಗಿ ಮೂರು ವರ್ಷದ ಹತ್ತಿರವಾಗಿದೆ" ಯಾವಾಗ ವೀಸಾಕ್ಕೆ ಪ್ರಯತ್ನಿಸುತ್ತೀರಾ?" ಎಂದು ಪ್ರತಿ ಕಾಗದದಲ್ಲೂ ಬರೆಯುತ್ತ ಇದ್ದಳು. ಐದನೆ ವರ್ಷ ಕಳೆದರೂ ಗಂಡ ಕರೆಸಿಕೊಳ್ಳುವ ಸೂಚನೆ ಕಾಣದಾಗ, 'ನೀವೇ ಬಂದುಬಿಡಿ', ಎಂದು ತನ್ನೆಲ್ಲ ದುಃಖ ತೋಡಿಕೊಂಡು ಬರೆದಿದ್ದಳು. ಅಲ್ಲಿಯವರೆಗೂ ವಿದೇಶಕ್ಕೆ ಹೋಗಿ ಬಂದವರಿಂದ ಏನೇನೋ ಹಾರಿಕೆಯ ಸುದ್ದಿ ಕೇಳಿ ಜೀವ ತಲ್ಲಣಿಸಿತ್ತು. ತಂದೆಯ ಕಾಗದಗಳಿಗೂ ಉತ್ತರವಿಲ್ಲ, ಕೊನೆಯದಾಗಿ ಅಲ್ಲಿಂದ ಚುಟುಕಾದ ಉತ್ತರ ಬಂತು. ಅದು ಅವಳ ಜೀವನದ ದಿಕ್ಕನ್ನೆ ಬದಲಾಯಿಸಿತು.</p>
<p>ಕಿಟಕಿಯಿಂದ ಸರಿದ ವಿಜಯ ತನಗೆ ತಿಳಿಯದೆ ಪೆಟ್ಟಿಗೆಯಲ್ಲಿ ಇಟ್ಟಿದ್ದನ್ನು ತೆಗೆದು, ಬೆರಳುಗಳು ನಡುಗುತ್ತಿದ್ದರೂ, ಮತ್ತೊಮ್ಮೆ, ಮಗದೊಮ್ಮೆ ಓದಿದಳು ಕಣ್ಣಾಲಿಗಳು ತುಂಬಿ ಹನಿಗಳುದುರಿದವು. ವಿಜಯಾ- ಅಪ್ಪನ ಧ್ವನಿಗೆ<br /><em>ಅಮೆರಿಕನ್ನಡದ ಕತೆಗಳು/೨೦೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೦೫</em><br />ಕಿವಿಕೊಡಬೇಕಾಯಿತು. "ವಿನುತಳಿಂದ ಕೆಬಲ್ ಬಂದಿದೆಯಮ್ಮ. ಯಾವ ತೊಂದರೆ ಇಲ್ಲದೆ ಸುಖವಾಗಿ ಹೋಗಿ ಸೇರಿದ್ದಾಳಂತೆ. "ಚೆನ್ನಾಗಿರುವೆನು, ಅಮ್ಮನಿಗೆ ಧೈರ್ಯ ಹೇಳಿ. ಏನು ಹೆದರಬೇಡಿ", ಎಂದಿದೆಯಮ್ಮ ಎಂದು ತಂದೆ ಹೆಮ್ಮೆಯಿಂದ ಸಂತೋಷವಾಗಿ ಹೇಳಿದರು. ಅದನ್ನು ಕೇಳಲು ಬಂದಿದ್ದ ಅಮ್ಮ ಮೊಮ್ಮಗಳಿಗೆ ದೇವರು ಒಳ್ಳೆಯದನ್ನ ಮಾಡಲಿ ಎಂದು ಹರಸಿ ಒಳಗೆ ಹೋದರು, ವಿಜಯ ಸುಮ್ಮನೆ ನಿಂತೇ ಇದ್ದಳು. ಮಗಳ ಕೈಯಲ್ಲಿದ್ದ ಪತ್ರವನ್ನು ನೋಡಿ, ಹತ್ತಿರ ಬಂದು ತಗ್ಗಿದ ದನಿಯಲ್ಲಿ "ವಿಜಯ, ಆ ಪತ್ರಾನ ಸುಟ್ಟು ಬಿಡಬಾರದ? ಇನ್ನು ಏಕೆ, ಇಟ್ಟುಕೊಂಡಿದ್ದೀಯಾ?" ಎಂದರು. ತನ್ನ ಇಳಿ ವಯಸ್ಸಿನಲ್ಲಿ, ಇರುವ ಒಬ್ಬಳೇ ಮಗಳ ಮೂಕ ಶೋಕ ನೋಡಿ ದುಃಖ ಉಕ್ಕಿ ಬಂತು.</p>
<p>"ಅವರು ಎಂದಿಗೂ ನನ್ನ ಪಾಲಿಗೆ ಇಲ್ಲವೇನಪ್ಪಾ ಹಾಗಾದರೆ", ಎಂದು ಪತ್ರದ ಕಡೆ ನೋಡಿ ನಿಟ್ಟುಸಿರು ಬಿಟ್ಟಳು. ತಂದೆ ಪ್ರೀತಿಯಿಂದ ತಲೆ ಸವರಿ ಹೋದರು. ತಂದೆ ತನಗೂ ಮಗಳಿಗೂ ರಕ್ಷಣೆ ಕೊಟ್ಟು ಮೊಮ್ಮಗಳನ್ನು ತನ್ನ ಮಕ್ಕಳಿಗಿಂತಲೂ ಚೆನ್ನಾಗಿ ಬೆಳೆಸಿ, ಓದಿಸಿ, ಉಚ್ಛ ಶಿಕ್ಷಣಕ್ಕೆ ವಿದೇಶಕ್ಕೂ ಕಳಿಸಿದ್ದರು. ವಿನುತ ವಿದೇಶಕ್ಕೆ ಹೋಗುವ ಮಾತು ಬಂದಾಗ ತಾನು ಹೆದರಿದ್ದಳು, ಊಟಮಾಡಲಿಲ್ಲ, ಯಾರ ಹತ್ತಿರ ಮಾತಿಲ್ಲ, ಮಲಗಿದವಳು ಏಳಲಿಲ್ಲ. ಕೊನೆಗೆ ಅಪ್ಪನೆ ಕಾಫಿ ಹಿಡಿದು ಕೋಣೆಗೆ ಬಂದು ಮುಸುಕು ತೆಗೆದು ತಲೆ ಸವರಿ ಕಾಫಿ ಕುಡಿಸಿದ್ದರು.</p>
<p>"ನೋಡು ವಿಜಯ, ನಿನ್ನ ಮಗಳು ಜಾಣೆ ಇದ್ದಾಳೆ. ಅವಳಿಗೂ ಆಸೆ ಇದೆ ಹೋಗಿ ಬರಲಿ. ನಿನ್ನ ಸ್ವಾರ್ಥಕ್ಕಾಗಿ ಅವಳ ಯಶಸ್ಸಿಗೆ ಅಡ್ಡ ಬರಬೇಡ. ಒಳ್ಳೆಯದಾಗಲಿ ಎಂದು ಆಶೀರ್ವಾದ ಮಾಡಿ ಕಳಿಸಿಕೊಡು, ನನಗೆ ಗೊತ್ತು ನಿನ್ನ ಮನಸ್ಸಿನಲ್ಲಿ ಏನಿದೆ ಎಂದು. ಹೆಣ್ಣು ಮಗಳೊಬ್ಬಳನ್ನೇ ಕಳಿಸಿವುದೆ, ಮದುವೆ ಮಾಡಿ ಮುಗಿಸಿದ್ದರೆ ಸಾಕಿತ್ತು ಎಂದು. ನೀನೇನೂ ಹೆದರಬೇಡಾ, ವಿನುತ ಮೊದಲು ವಿದ್ಯಾಭ್ಯಾಸ ಮುಗಿಸಿ ಬರಲಿ. ಒಳ್ಳೆಯ ಗಂಡನನ್ನು ಹುಡುಕಿ ಮದುವೆ ಮಾಡೋಣ, ಹುಂ ಅನ್ನು ಎಂದು ಮೊಮ್ಮಗಳ ಪರವಾಗಿ ಅಂಗಲಾಚಿದ್ದರು. ಯಾವ ಕೊರತೆಯೂ ಇಲ್ಲದೆ-ಪ್ರೇಮದ ಮಡಿಲಲ್ಲಿ ಬೆಳಸಿದ ಉದಾರ ಬುದ್ಧಿಗೆ ತನ್ನನ್ನು ಸಂತಸದಲ್ಲಿಡುವಂತೆ ಮಾಡುವ ಅವರ ಪ್ರಯತ್ನಕ್ಕೆ ಒಪ್ಪಿಗೆ ಕೊಟ್ಟಿದ್ದಳು.</p>
<p>ಹೋಗುವ ಮುನ್ನ ವಿನುತ ಪಾದ ಮುಟ್ಟಿ ನಮಸ್ಕರಿಸಿದಾಗ, ವಿಜಯ ಚಿಕ್ಕ ಮಗುವಿನ ತರ ಅವಳನ್ನು ತಬ್ಬಿಕೊಂದು ಹೇಳಿದಳು: "ನೀನು ಅಲ್ಲಿಗೆ ಹೋದ ಮೇಲೆ ನನ್ನನ್ನು ಮರೆಯಬೇಡಮ್ಮ." "ನಾನು ಮರೆಯುವುದಿಲ್ಲ. ನೀನೆ ನನಗೆಲ್ಲ" ಎಂದಳು ವಿನುತ. ಒಂದು ಮುಚ್ಚಿದ ಕವರನ್ನು ವಿಜಯ ವಿನುತಳಿಗೆ ಕೊಡುತ್ತಾ<br />"ನೀನು ಅಲ್ಲಿಗೆ ಹೋದ ಮೇಲೆ, ಈ ವಿಳಾಸ ಹುಡುಕಿಕೊಂಡು ಹೋಗಿ ನೀನೆ ಈ ಪತ್ರವನ್ನು ಅವರಿಗೆ ಕೊಡು. ಅವರು ನಮ್ಮ ಗುರ್ತಿನವರು...." ಮುಂದೆ ವಿಜಯಳ ಗಂಟಲು ಕಟ್ಟಿತ್ತು. ಕೈಯಲ್ಲಿ ಕವರ್ ತೆಗೆದುಕೊಂಡು ವಿನುತ ನೋಡಿದಳು. 'ಡಾ. ಗೋಪಾಲ್ ಒ.ಆ ' ಎಂದಿತ್ತು.</p>
<p>ಪತ್ರ ಓದುತ್ತಿದ್ದ ಗೋಪಾಲ್ ಮುಖವೆತ್ತಿ ಕುಳಿತವಳನ್ನು ನೋಡಿದರು. ಸುಂದರಿಯಾಗಿದ್ದಳು ತಾಯಿಯದೆ ಅಚ್ಚು ಎನ್ನಬಹುದು. ಅವಳು ಅವರ ಸ್ಟಡಿ ರೂಮನ್ನು ನೋಡುತ್ತಿದ್ದಳು. ಗಾಜಿನ ಕಪಾಟಿನ ತುಂಬಾ ದೊಡ್ಡ ದೊಡ್ಡ ಪುಸ್ತಕಗಳು, ಕಿಟಕಿ, ಬಾಗಿಲುಗಳಿಗೆಲ್ಲ ಬಿಳಿ ಪರದೆ. ಆ ಪರದೆಯಿಂದ ಹೊರಗೆ ನೋಡಿದರೆ ನೀಲಿಯ ಆಕಾಶ, ಹಚ್ಚ ಹಸಿರಿನ ಗಿಡ ಮರಗಳು, ಸಣ್ಣ ಹೂಗಳಿದ್ದ ಹಾಸುಗಂಬಳಿ ನೆಲವನ್ನಲಂಕರಿಸಿತ್ತು. ಟೇಬಲ್ ಒಂದು ಮೂಲೆಯಲ್ಲಿ ಸುಂದರವಾಗಿ ಜೋಡಿಸಿಟ್ಟ ಹೂಗೊಂಚಲು, ಪೂರ್ತಿ ಹೇಳುವುದಾದರೆ ಸುಂದರ ವಾತಾವರಣ, ಅಧ್ಯಯನ ಮಾಡಲು ಶಾಂತಸ್ಥಳ, ಕೊನೆಗೆ ಎದುರಿಗೆ ಇದ್ದ ಗೋಪಾಲ್ ಅವರನ್ನು ನೋಡಿದಳು. ಅವರು ಆ ಕಾಗದದಲ್ಲೆ ಲೀನರಾಗಿದ್ದರು. ಎದ್ದು ನಿಂತು ಕೈ ಕುಲುಕಿದ್ದಾಗ ಗಮನಿಸಿದ್ದಳು. ತನಗಿಂತಲೂ ಹೆಚ್ಚು ಉದ್ದವಾಗಿದ್ದರು. ಕೆಂಪು, ಬಿಳಿ ಮಿಶ್ರಿತ ಬಣ್ಣ, ಕರಿ ಬಿಳಿ ಕೂಡಿದ ಕೂದಲು, ಅಗಲವಾದ ಎದೆ, ಸ್ವಲ್ಪ ದಪ್ಪ ಎನ್ನಬಹುದಾದರು ಲಕ್ಷಣವಾಗಿರುವ ಮೂಗು, ದೊಡ್ಡ ಹಣೆ, ಒಟ್ಟಿನಲ್ಲಿ ಬುದ್ಧಿವಂತರೆನಿಸುವ ಲಕ್ಷಣಗಳಿದ್ದುವು.</p>
<p>ಗೋಪಾಲ್ ಅವರು ಇನ್ನೂ ಪತ್ರವನ್ನು ಓದುತ್ತಲೆ ಇದ್ದರು. ದುಂಡ ದುಂಡಗಿನ ಕನ್ನಡದ ಆ ನಾಲ್ಕು ಸಾಲು ಪತ್ರ ಎಷ್ಟು ಸಲ ಓದಿದರೂ ಸಮಾಧಾನವಾಗಲಿಲ್ಲ, ಅವರಿಗೆ. ಅದರ ಮಧ್ಯೆ ತನ್ನ ಹಳೆಯ ಗುಂಡಗಿರುವ ಮುಖ, ವಿಶಾಲ ಕಣ್ಣಿನ ಚೂಪು ಗದ್ದದ ಸುಂದರ ಮುಖ ತೇಲಿ ಬಂತು. ಎದುರಿನಿಂದ ಸಣ್ಣದಾಗಿ ಕೆಮ್ಮು ಕೇಳಿಸಿದಾಗ ಗೋಪಾಲ್‍ಗೆ ಎಚ್ಚರವಾಯಿತು. ಗೋಪಾಲ್ ಅವಳನ್ನು ಚೆನ್ನಾಗಿ ನೋಡಿ- "ಡಾ|| ವಿನುತ ನೀವು ಬಂದು ಎಷ್ಟು ದಿನಗಳು ಆದವು?" ಎಂದರು. ಇವಳಿಗೆ ಅಚ್ಚರಿಯಾಯಿತು. "ಏಕೆ ನಾನು ಕನ್ನಡ ಮಾತಾಡಿದಕ್ಕೆ ಆಶ್ಚರ್ಯವಾಯಿತೆ?", ಗೋಪಾಲ್ ಕೇಳಿದರು.</p>
<p>"ಹೌದು" ಎನ್ನುವಂತೆ ತಲೆ ಆಡಿಸಿದಳು, ವಿನುತ</p>
<p>"ನಾನು ಭಾರತೀಯ ಅಲ್ಲದೆ ನಾನು ಕನ್ನಡಿಗ" ಎಂದು ತಡೆತಡೆದು ಹೇಳಿದರು.</p>
<p>"ನೀವು ಇಲ್ಲಿಗೆ ಬಂದು ತುಂಬಾ ವರ್ಷಗಳಾಗಿರಬಹುದು" ಎಂದಳು.</p>
<p>ಅವಳನ್ನು ನೋಡದೆ, "ಹೌದು. ಇಪ್ಪತ್ತೈದು ವರ್ಷಗಳು ಆದುವು. ಆಗ ನೀನು ಇನ್ನೂ ಮಗುವಾಗಿದ್ದೆ" ಎಂದು ನಕ್ಕರು- ಉಗುಳು ನುಂಗಿಕೊಂಡು. 'ಬಹುಷಃ...'<br /><em>ಅಮೆರಿಕನ್ನಡದ ಕತೆಗಳು/೨೦೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೦೭</em><br />ಎಂದು ಕಷ್ಟಪಟ್ಟು ಸೇರಿಸಿದರು. ಆ ನಗು ನಿಜವಾದ ನಗುವಾಗಿರದೆ ವಿಷಾದವಿತ್ತು. ಮಾತೃ ಭಾಷೆಯಲ್ಲಿ ಮಾತಾಡಿದ ಗೋಪಾಲ್ ಅವರು ವಿನುತಳಿಗೆ ತುಂಬಾ ಆತ್ಮೀಯರಾದರು.</p>
<p>"ಡಾ|| ವಿನುತ ನಿನ್ನ ತಾಯಿ ಹೇಗಿದ್ದಾರೆ?"</p>
<p>"ನನಗೆ ವಿನುತ ಎಂದು ಕರೆಯಿರಿ. ನಾನು ನಿಮ್ಮನ್ನು ಅಂಕಲ್ ಎನ್ನಲೆ? ತಾಯಿ ಚೆನ್ನಾಗಿದ್ದಾರೆ. ಆದರೆ ನಾನು ಪರದೇಶಕ್ಕೆ ಹೋಗುವುದಕ್ಕೆ ಮೊದಲು ಬೇಡವೆಂದರು. ನನ್ನ ತಂದೆ ತೀರಿದ ಮೇಲೆ ನನ್ನ ತಾತನವರೇ ನನ್ನನ್ನು ನೋಡಿಕೊಂಡಿದ್ದು. ಅವರ ಬಲವಂತಕ್ಕೆ ಅಮ್ಮ ಒಪ್ಪಿದರು. ಅವರು ನಾನು ಬರುವಾಗ ಮನಸ್ಸಿಗೆ ಬೇಸರ ಮಾಡಿಕೊಂಡಿದ್ದರು." ಅವಳು ಹೀಗೆ ಹೇಳುತ್ತಿದ್ದರೆ, ಇವರು ಹಾವು ತುಳಿದವರಂತೆ ತಕ್ಷಣ ತಲೆ ಎತ್ತಿ ಕೇಳಿದರು.</p>
<p>"ನಿನ್ನ ತಂದೆ ಯಾವಾಗ ತೀರಿದರು?"</p>
<p>ನಾನು ಚಿಕ್ಕ ಮಗುವಾಗಿರುವಾಗಲೇ ತೀರಿದರಂತೆ. ಅಮೇರಿಕಾದಲ್ಲಿ ಆಕ್ಸಿಡೆಂಟ್ ಆಯಿತಂತೆ. ನನ್ನ ತಾಯಿಗೆ ನಾನೊಬ್ಬಳೇ ಮಗಳು. ಬಹಳ ಪ್ರೀತಿಯಿಂದ ನಮ್ಮಮ್ಮ ನನ್ನನ್ನು ಬೆಳೆಸಿದರು. ನನಗೆ ಇಲ್ಲಿ ಏನಾಗುವುದೋ ಅನ್ನುವ ಭಯ ಅವರಿಗೆ. ಅದಕ್ಕೋಸ್ಕರವೇ ನಾನು ಇಲ್ಲಿಗೆ ಬರುವುದು ಅವರಿಗೆ ಇಷ್ಟವಿರಲಿಲ್ಲ...." ಮೇಜಿನ ಮೇಲಿದ್ದ ಚಿತ್ರವನ್ನೆ ನೋಡುತ್ತಾ ಮಾತಾಡುತ್ತಿದ್ದ ವಿನುತ ತಟಕ್ಕನೆ ಮಾತು ನಿಲ್ಲಿಸಿದಳು. ಗೋಪಾಲ್ ಅವರು ಕುರ್ಚಿಯಲ್ಲಿರಲಿಲ್ಲ. ಅತ್ತಿತ್ತ ನೋಡಿದಳು. ಬಗ್ಗಿ ಏನನ್ನೋ ತೆಗೆಯುತ್ತಿದ್ದರು. ಅದು ತಾನು ತಂದ ಪತ್ರ, ಕನ್ನಡಕವನ್ನೆತ್ತಿ ಕಣ್ಣು ಒರೆಸಿಕೊಂಡು, "ನಿನ್ನ ತಂದೆ, ನಾನು ಒಂದೇ ಹಳ್ಳಿಯವರು. ಓದಿದ್ದೆಲ್ಲಾ ಒಟ್ಟಿಗೆ ಯಾವಾಗಲೂ ಒಟ್ಟಿಗೆ ಇರುತ್ತಿದ್ದೆವು. ಹೆಚ್ಚು ಸಮಯ ಕೂಡಿ ಬೆಳೆದೆವು. ಅವರ ಮದುವೆಗೂ ಹೋಗಿದ್ದೆ. ಅವರು ತೀರಿಕೊಂಡಿದ್ದು ನನಗೆ ಗೊತ್ತಿರಲಿಲ್ಲ, ಕ್ಷಮಿಸು" ಎಂದು ಹೇಳುವಷ್ಟರಲ್ಲಿ ಅವರ ಗಂಟಲು ಗೊಗ್ಗರಾಗಿತ್ತು. ಮುಂದೆ ಇಬ್ಬರಿಗೂ ಸ್ವಲ್ಪ ಹೊತ್ತು ಮಾತನಾಡಲಾಗಲಿಲ್ಲ.</p>
<p>ಮೇಜಿನ ಮೇಲಿದ್ದ ಗಂಟೆ ಒತ್ತಿದರು. ಕೆಲಸದಾಳು ಒಳಗೆ ಬಂದಾಗ, "ಎರಡು ಕಾಫಿ ಹಾಗೆಯೇ ಒಡಿs. ಗೋಪಾಲ್ ಅವರಿಗೆ ಬಿಡುವಿದ್ದರೆ ನನ್ನ ಸ್ಟಡಿ ರೂಮಿಗೆ ಬರಲು ಹೇಳು", ಎಂದರು. ವಿನುತಳ ಮನಸ್ಸಿನಲ್ಲಿ ಇಲ್ಲಿಯೂ ಇವರಿಗೆ ಕೆಲಸದವಳು ಇದ್ದಾಳೆ. ಚೆನ್ನಾಗಿ ಹಣ ಗಳಿಸಿರಬೇಕು. ಎಂದುಕೊಳ್ಳುವಷ್ಟರಲ್ಲಿ ಕಾಫಿಯೊಟ್ಟಿಗೆ ಸಂದೇಶವೂ ಬಂತು: 'ಒಡಿs. ಗೋಪಾಲ್ ಅವರಿಗೆ ಬಿಡುವಿಲ್ಲದ ಕಾರಣ ಅತಿಥಿಗಳು ಕ್ಷಮಿಸಬೇಕೆಂದು, ವಿನುತ ಹೊರಡುವಾಗ ಗೋಪಾಲ್ ಕೈ ಕುಲುಕಿ, "ನಿನಗೇನಾದರೂ ಸಹಾಯ ಬೇಕಾದಲ್ಲಿ ಸಂಕೋಚವಿಲ್ಲದೆ ಕೇಳಮ್ಮ. ಆಗಾಗ ಬೇಟಿ ಮಾಡುತ್ತ<br />ಇರೋಣ", ಎಂದರು. ವಿನುತಳಿಗೆ ಅವರ ನುಡಿ, ನಡೆ ಪ್ರಿಯವಾಗಿ ತೋರಿತು, ಆಗಲಿ ಅಂಕಲ್ ಎಂದಳು.</p>
<p>ಮೊದಲ ವರ್ಷ ವಿನುತ ಆಗಾಗ ಗೋಪಾಲ್ ಅವರನ್ನು ಆಸ್ಪತ್ರೆಯಲ್ಲೇ ನೋಡುತ್ತಿದ್ದಳು. ಆಗ ಅವರಿಗೆ ತುಂಬಾ ಸಂತೋಷ ಆಗುತ್ತಿತ್ತು. ಅವಳ ಅಭ್ಯಾಸದ ಬಗ್ಗೆ, ಊರಿನಿಂದ ಬಂದ ಕಾಗದಗಳ ಬಗ್ಗೆ ವಿಚಾರಿಸುತ್ತಿದ್ದರು. ಪ್ರತಿ ಸಲವು ವಿನುತಳನ್ನು ನೋಡಿದಾಗ ತನ್ನ ಮನೆಗೆ ಇನ್ನೊಮ್ಮೆ ಕರೆಯಬೇಕೆಂಬ ಆಸೆಯನ್ನು ಅವರೆ ಹೇಳಿಕೊಳ್ಳುತ್ತಿದ್ದರು. ಆದರೆ ಒಂದಲ್ಲ ಒಂದು ಕಾರಣಕ್ಕೆ ಆಮಂತ್ರಣ ಮುಂದಕ್ಕೆ ಹೋಗುತ್ತಿತ್ತು.</p>
<p>ಕ್ರಿಸ್‍ಮಸ್ ರಜಾದಲ್ಲಿ ಒಂದು ದಿನ ಊಟಕ್ಕೆ ಆಮಂತ್ರಿತಳಾಗಿ ಹೋದಾಗ ಒಡಿs. ಗೋಪಾಲ್ ಪರಿಚಯವಾಯಿತು. ಅವರು ಭಾರತೀಯರಾಗಿರಲಿಲ್ಲ. ಆಂಗ್ಲ ಮಹಿಳೆ. ಯುವತಿಯಾಗಿದ್ದಾಗ ತುಂಬಾ ಸುಂದರಿಯಾಗಿದ್ದಿರಬೇಕು. ಗಂಭೀರ ಸ್ವಭಾವದವಳು. ಹೆಚ್ಚು ಠೀವಿ ಅನ್ನಿಸಿತ್ತು. ಮಕ್ಕಳಿಬ್ಬರು- ಜಾವ್ ಮಗ, ಜೀನ್ ಮಗಳು. ಅವರ ಪರಿಚಯದಲ್ಲಿ ಆತ್ಮೀಯತೆ ಇರಲಿಲ್ಲ. ಬರಿ ಒಣ ಶಿಷ್ಟಾಚಾರವಿತ್ತು. 'ನಿಮಗಾಗಿ ಡ್ಯಾಡಿ ಅವರೆ ನಿಂತು ಇಂಡಿಯನ್ ಅಡಿಗೆ ತಯಾರಿಸಿದ್ದಾರೆ' ಎಂದು ಜೀನ್ ನುಡಿದಾಗ, ಆ ನುಡಿಯಲ್ಲಿ ಆ ಅಡಿಗೆ ಜೀನ್‍ಗೆ ಇಷ್ಟವಿಲ್ಲವೆಂದು ಹೇಳುತ್ತಿತ್ತು. ವಿನುತಳ ಓದು, ಆಸ್ಪತ್ರೆಯ ಗಲಾಟೆಯಲ್ಲಿ ಊಟಕ್ಕೆ ಹೆಚ್ಚು ಗಮನ ಕೊಟ್ಟಿರಲಿಲ್ಲ. ತುಂಬಾ ದಿನಗಳಾಗಿದ್ದವು ಈ ತರ ಊಟ ಮಾಡಿ, ಸಂತೋಷ ಆಯಿತು. ಗೋಪಾಲ್ ಪ್ರೀತಿಯಿಂದ ಒತ್ತಾಯ ಮಾಡುತ್ತಿದ್ದರು. ಆದರೆ ಆ ಬಿಗುವಿನ ಅವರ ಹೆಂಡತಿ, ಮಕ್ಕಳ ವರ್ತನೆಯಿಂದ ವಿನುತ ತುಂಬಾ ಸಂಕೋಚ ಪಟ್ಟುಕೊಂಡಳು. ಹೊರಡುವಾಗ ಗೋಪಾಲ್, "ನಿನಗೆ ಹೊಸ ಜಾಗವಿದು. ಈಗಷ್ಟೆ ಡ್ರೈವ್ ಮಾಡುತ್ತಿದ್ದೀಯಾ ನಾನು ಬಿಡುತ್ತೇನೆ" ಎಂದರು. ರಾತ್ರಿ ಅವಳೊಬ್ಬಳೆ ಹೋಗುವುದು ಅವರಿಗೆ ಇಷ್ಟವಿರಲಿಲ್ಲ. ಅವರ ಹೆಂಡತಿಗೆ ಅದು ಇಷ್ಟವಿಲ್ಲವೆಂಬಂತೆ, "ಕೆಲಸದವಳು ಹೋಗಿ ಬಿಟ್ಟು ಬರಲಿ" ಎಂದರು. ಆ ಸನ್ನಿವೇಶವನ್ನು ಅರಿತ ವಿನುತ ನಾನು ಒಬ್ಬಳೆ ಹೋಗಬಲ್ಲೆನೆಂದಳು ಕಾರಿನ ತನಕ ಕಳಿಸಲು ಬಂದ ಗೋಪಾಲ್ ಅವರಿಗೆ. "ನನ್ನನ್ನು ಇನ್ನು ಮುಂದೆ ನಿಮ್ಮ ಮನೆಗೆ ಕರೆಯೋ ತೊಂದರೆ ತೆಗೆದುಕೊಳ್ಳಬೇಡಿ ಅಂಕಲ್. ನಾನು ನಿಮ್ಮನ್ನು ಆಸ್ಪತ್ರೆಯಲ್ಲಿ ನೋಡುತ್ತೇನೆ" ಎಂದು ಹೇಳಿ ಹೊರಟು ಹೋದಳು. ಅವಳು ಹಾಗೆ ಹೇಳಿದ್ದು ಗೋಪಾಲ್‍ಗೆ ಏನೂ ಅನ್ನಿಸಲಿಲ್ಲ. ಅವರು ಮೊದಲೇ ಯೋಚಿಸಿದ್ದರು.</p>
<p>ವಿನುತ ಅಮೇರಿಕಾಕ್ಕೆ ಹಳಬಳಾದಂತೆ ಗೋಪಾಲ್ ಅವರನ್ನು ನೋಡುವ ಅಂತರವೂ ಹೆಚ್ಚಾಗುತ್ತಾ ಬಂತು. ಆಂಗ್ಲ ಮಹಿಳೆಯನ್ನು ಮದುವೆಯಾಗಿ ಇಲ್ಲಿಯೇ<br /><em>ಅಮೆರಿಕನ್ನಡದ ಕತೆಗಳು/೨೦೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೦೯</em><br />ನೆಲೆಸಲು ನಿರ್ಧರಿಸಿದ್ದ ಗೋಪಾಲರಿಗೆ ವಿನುತ ನಿಸ್ಸಂಕೋಚವಾಗಿ ತನ್ನ ಗೆಳತಿ ಗೆಳೆಯರನ್ನು ಪರಿಚಯ ಮಾಡಿಕೊಡುತ್ತಿದ್ದಳು. ಒಬ್ಬಳೇ ಸಿಗುವುದು ಅಪರೂಪವಾಯಿತು. ಅವಳ ವಿದ್ಯಾಭ್ಯಾಸ ಐದನೆ ವರ್ಷಕ್ಕೆ ಮುಕ್ತಾಯವಾಯಿತು. ಅದನ್ನೇ ಕಾಯುತ್ತಿದ್ದರೇನೋ ಅನ್ನುವಂತೆ ಗೋಪಾಲ್ "ನಿನಗೆ ಬಿಡುವಿದ್ದರೆ ಈ ದಿನ ರಾತ್ರಿ ಊಟಕ್ಕೆ ಬರಲು ಸಾಧ್ಯವೆ" ಎಂದು ಒಂದು ದಿನ ಕೇಳಿದರು. ವಿನುತ ಒಪ್ಪಿದಳು. ಆಗಾಗ ಗೋಪಾಲ್ ಅವಳನ್ನು ಹೊರಗೆ ಊಟಕ್ಕೆ ಕರೆದುಕೊಂಡು ಹೋಗುತ್ತಿದ್ದರು; ಆದರೆ ವಿನುತಳ ಸ್ನೇಹಿತೆಯರು ಇರುತ್ತಿದ್ದರು. ಈ ದಿನ ತಾವಿಬ್ಬರೆ ಇರಬೇಕೆಂದು ಕೇಳಿಕೊಂಡಾಗ ಇವಳಿಗೆ ವಿಚಿತ್ರವೆನಿಸಿತು.</p>
<p>ಮೂಲೆಯಲ್ಲಿದ್ದ ಮೇಜನ್ನು ಅರಸಿ ಹೋಗಿ ಕುಳಿತರು. ಮಾತು, ಊಟ ಸಾಗಿತ್ತು. ಗೋಪಾಲ್ ತಟಕ್ಕನೆ ಕೇಳಿದರು:</p>
<p>"ವಿನುತ, ನೀನು ಯಾವಾಗ ತಿರುಗಿ ಹೊರಡುವುದು, ಎಲ್ಲ ಓದಿದ್ದು ಮುಗಿಯಿತಲ್ಲ."</p>
<p>"ಸದ್ಯಕ್ಕೆ ಆ ವಿಚಾರ ಬಿಟ್ಟಿದ್ದೇನೆ ಅಂಕಲ್, ಕೆಲಸಕ್ಕೆ ಸೇರಬೇಕು ಅಂದುಕೊಂಡಿದ್ದೇನೆ." ಗೋಪಾಲ್‍ಗೆ ಸಿಡಿಲೆರಗಿದಂತೆ ಆಯಿತು. ಸುಧಾರಿಸಿಕೊಳ್ಳಲು ಸ್ವಲ್ಪ ಸಮಯವೇ ಬೇಕಾಯಿತು. ನ್ಯಾಪ್‍ಕಿನ್ನಿನಿಂದ ಮುಖ ಒರೆಸಿಕೊಳ್ಳುತ್ತಾ "ವಿನುತಾ..... ನೀನು ಇಲ್ಲಿ ಕೆಲಸಕ್ಕೆ ಸೇರಬೇಡಾ. ನೀನು ಇಲ್ಲಿ ನೆಲಸಬೇಡಾ, ಊರಿಗೆ ತಿರುಗಿ ಹೋಗು. ಇಲ್ಲಿಯ ಕಪಟ ವ್ಯಾಮೋಹಕ್ಕೆ ಸಿಕ್ಕಬೇಡಾ, ನೀನು ಹೋಗಲೇಬೇಕು..." ಅವರ ಧ್ವನಿ ಅದುರುತ್ತಿತ್ತು ಆ ಧ್ವನಿಯಲ್ಲಿ 'ನಿರ್ಧರಿಸು' ಎನ್ನುವ ಒತ್ತಾಯವೇ ತೋರುತ್ತಿತ್ತು.</p>
<p>"ಅಂಕಲ್ ನೀವು ನನಗೆ ಆತ್ಮೀಯರಾಗಿದ್ದೀರ. ನಿಮ್ಮ ಹತ್ತಿರ ಹೇಳುವುದಕ್ಕೇನು. ನಾನು ಇಲ್ಲಿ ಕೆಲವು ವರ್ಷ ಕೆಲಸ ಮಾಡಿ ಅನುಭವ ಪಡೆಯಬೇಕು. ಅದರೊಟ್ಟಿಗೆ ಕೈ ತುಂಬಾ ಹಣವೂ ಸಿಗುತ್ತೆ. ನನ್ನ ತಾಯಿ ತಾತ ಅವರುಗಳಿಗೆ ವಿಷಯ ತಿಳಿಸಿ ಕಾಗದ ಬರೆಯುತ್ತೇನೆ." ಗೋಪಾಲ್‍ಗೆ ಸ್ವಲ್ಪ ಕೋಪ ಬಂತು. "ನೀನು ನನ್ನ ಮಗಳ ಹಾಗೆ. ಆದರೆ ನೀನು ನನ್ನ ಮಾತನ್ನು ಕೇಳುತ್ತಿಲ್ಲವಲ್ಲ." ಎಂದರು. ಸ್ವಲ್ಪ ಕಾಲ ಮೌನ ಎದ್ದು, ನಿಟ್ಟುಸಿರು ಬಿಟ್ಟರು. ತಾವೆ ಸಮಾಧಾನ ಮಾಡಿಕೊಂಡು ಕಳಕಳಿಯಿಂದ, "ನಾನು ನಿನಗಿಂತ ವಯಸ್ಸಿನಲ್ಲಿ ದೊಡ್ಡವನು, ಅನುಭವಸ್ಥ. ಅದಕ್ಕಾದರೂ ನನ್ನ ಮಾತನ್ನು ಕೇಳು. ಹಣಗಳಿಸುವ ಹಂಬಲಕ್ಕೆ ಬೀಳಬೇಡಾ, ಇಲ್ಲಿಯವರ ಮೋಹದ ಮೋಡಿಯಿಂದ ದೂರವಾಗಿರು, ನಿನ್ನನ್ನು ಸಾಕಿದವರು, ನಿನ್ನ ದೇಶ, ಮುಖ್ಯವಾಗಿ ನಿನ್ನ ತಾಯಿಯನ್ನು ಮರೆಯಬೇಡಾ, ನಾನು ಇಷ್ಟು ಮಾತ್ರವೇ ನಿನ್ನನ್ನು ಕೇಳುವುದು. ದಯವಿಟ್ಟು ಹೋಗು", ಎಂದು ಅಂಗಲಾಚುವ<br />ರೀತಿಯಲ್ಲಿ ಕೇಳಿದರು. ತನ್ನ ನಿರ್ಧಾರಕ್ಕೆ ವಿರುದ್ಧವಾಗಿ ಇವರು ಯಾರು ನನಗೆ ಇಷ್ಟು ಉಪದೇಶ ಹೇಳಲು ಎಂದುಕೊಂಡ ವಿನುತ, "ಅಂಕಲ್--ನೀವು ನಿಮ್ಮ ದೇಶ, ನಿಮ್ಮ ಜನ, ಬಂಧು-ಬಳಗ ಎಂದು ಎಷ್ಟು ನೆನಪು ಇಟ್ಟಿದ್ದೀರಾ? ನನಗೆ ತಂದೆ ಇಲ್ಲವೆಂದು ನಿಮಗೆ ಗೊತ್ತು. ಮಹಿಳೆಯ ಸ್ಥಾನ ಎಲ್ಲಿದೆಯೆಂದು ನಿಮಗೆ ಗೊತ್ತಿದೆಯೇ, ತಾತ ಇದ್ದದ್ದರಿಂದ ನಾನು ಓದಿ ಇಲ್ಲಿಯವರೆಗೂ ಬರಲು ಸಾಧ್ಯವಾಯಿತು. ನನ್ನ ಕಾಲ ಮೇಲೆ ನಾನು ನಿಂತು ನನ್ನ ತಾಯಿಯನ್ನು, ತಾತನನ್ನು ನೋಡಿಕೊಳ್ಳಬೇಕು, ನನ್ನ ಭವಿಷ್ಯ ನನ್ನ ಕೈಯಲ್ಲಿದೆ. ಹೀಗೆಲ್ಲ ಹೇಳಿ ನಿಮ್ಮ ಮನಸ್ಸನ್ನು ನೋಯಿಸಿದ್ದಕ್ಕೆ ದಯವಿಟ್ಟು ಕ್ಷಮಿಸಬೇಕು" ಎಂದಳು.</p>
<p>ಪ್ರತಿಯೊಂದು ಮಾತುಗಳಲ್ಲಿ ಸತ್ಯವಿತ್ತು. ಆದರೆ ಇವರನ್ನು ಅದು ಚುಚ್ಚುತ್ತಿತ್ತು. ಮೆದುವಾದ ಉಸಿರಿನಿಂದ ಗೋಪಾಲ್ "ನಾನು ಮಾಡಿದ ತಪ್ಪನ್ನು ನೀನು ಮಾಡಬಾರದು ಎಂದು ಹೇಳಿದೆನಮ್ಮ. ನಾನು ಇಲ್ಲಿನ ಬೆಡಗಿನ ಚೆಲ್ವಿಕೆಗೆ, ಸಂಪತ್ತಿಗೆ ಮರುಳಾದೆ. ಯೌವನದಲ್ಲಿ ನಾನು ಮಾಡಿದ ತಪ್ಪು ನನಗೆ ಆಗ ತಿಳಿಯಲಿಲ್ಲ. ಈಗ ಗೊತ್ತಾಗುತ್ತಿದೆ, ನಾನು ಎಷ್ಟು ಹಣ ಗಳಿಸಿದರೂ ಎಲ್ಲ ಸುಖ ಸಂಪತ್ತು ಇದ್ದರೂ ನನ್ನವರು ಅನ್ನುವವರು ಯಾರೂ ಇಲ್ಲ. ನಾನು ಏಕಾಂಗಿ, ನಾನು ಬಡವ, ದಿಕ್ಕಿಲ್ಲದವ ಅನ್ನಿಸುತ್ತೆ, ಭಿಕ್ಷೆ ಬೇಡುವವನಿಗಿರೋ ಮನಶ್ಯಾಂತಿಯೂ ನನಗಿಲ್ಲ.." ಕಣ್ಣುಗಳಿಂದಿಳಿದ ಹನಿಗಳನ್ನು ಕರವಸ್ತ್ರದಿಂದ ಒರಸಿಕೊಂಡರು. ಅವರ ಸ್ಥಿತಿಯನ್ನು ನೋಡಿ ವಿನುತ ತಬ್ಬಿಬ್ಬಾದಳು. ಸ್ವಲ್ಪ ಸಮಾಧಾನ ಹೊಂದಿದ್ದ ಗೋಪಾಲ್ ಮತ್ತೊಮ್ಮೆ ಹೇಳಿದರು. "ಆ ದಿನ ನೀನೇ ನೋಡಿದೆ- ನಮ್ಮ ಮನೆಯ ಸ್ಥಿತಿಯನ್ನು. ನೀನೇ ಹೇಳಿದೆ, 'ಇನ್ನೊಮ್ಮೆ ನಿಮ್ಮ ಮನೆಗೆ ಕರೆಯೋ ತೊಂದರೆ ತೆಗೆದುಕೊಳ್ಳಬೇಡಿ ಎಂದು. ನಾನು ಹೇಗಿರುವೆ ಎಂದು ನನಗೆ ಗೊತ್ತು. ನೀನು ಮಾತ್ರ ನನ್ನ ಹಾದಿ ತುಳಿಯಬೇಡಾ, ಮತ್ತೊಮ್ಮೆ ಕೊನೆಯದಾಗಿ ಕೇಳುತ್ತ ಇದ್ದೇನೆ. ನಿನ್ನ ನಿರ್ಧಾರ ಏನು?"</p>
<p>"ನಾನು ಯೋಚಿಸಿ ಹೇಳುತ್ತೇನೆ, ನನಗೆ ನೀವು ಏಕೆ ಇಷ್ಟು ಒತ್ತಾಯ ಮಾಡುತ್ತಿದ್ದೀರಾ ಎನ್ನುವುದು ನನಗೆ ತಿಳಿಯುತ್ತಿಲ್ಲ. " ಮುಂದೆ ಮಾತಿಲ್ಲದೆ ಇಬ್ಬರೂ ಹೊರಟರು. ವಿನುತಳ ಮನಸ್ಸು ಹೊಯ್ದಾಡುತ್ತಿತ್ತು. ಕೆಲವು ದಿನಗಳ ನಂತರ ಪೋಸ್ಟ್ ಬಾಕ್ಸಿನಿಂದ ತೆಗೆದ ಕವರ್ ಒಂದನ್ನು ಒಡೆದಾಗ ಕಲ್ಲಿನ ವಿಗ್ರಹದಂತೆ ಆಗಿ ಮನಸ್ಸೆ ಅಲ್ಲೋಲಕಲ್ಲೋಲವಾಯಿತು.</p>
<p>ನವ ದಂಪತಿಗಳ ಭಾವ ಚಿತ್ರ, ಅಪರೂಪದ ಜೋಡಿ, ಕೊರಳಿನಲ್ಲಿ ಹಾರ, ಮಂದಹಾಸ ಮುಖದಲ್ಲಿ ಅರಳಿದೆ, ಕೈ ಕೈ ಹಿಡಿದಿದ್ದಾರೆ, ಜೊತೆಗೆ ಕಾಗದ.</p>
<p>ಪ್ರೀತಿಯ ವಿನುತ,</p>
<p>ನಿನಗೆ ಹೇಗೆ ಬರೆಯಬೇಕೆನ್ನುವುದೇ ನನಗೆ ತೋಚುತ್ತಿಲ್ಲ. ಭೇಟಿ ಮಾಡಿ<br /><em>ಅಮೆರಿಕನ್ನಡದ ಕತೆಗಳು/೨೧೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೧೧</em><br />ನೇರವಾಗಿ ಹೇಳಬೇಕೆಂದಿರುವುದನ್ನು ಹೇಳೋಣವೆಂದರೆ ನನಗೆ ಆಗುತ್ತಿಲ್ಲ. ನಿನಗೆ ನನ್ನ ಮುಖ ತೋರಿಸಲಾರೆ, ನೀನು ನನ್ನನ್ನು ಮತ್ತೆ ನೋಡುವ ಸಂಭವ ಬರುವುದು ಬೇಡಾ, ಇದೇ ಕೊನೆ, ನೀನು ನೆನಪಿಟ್ಟರೆ ಸಾಕು, ನೀನು ನನ್ನ ಮಗಳು, ನಿನ್ನನ್ನು ಮಗಳೆಂದು ಎದೆಗಪ್ಪಿಕೊಳ್ಳಬೇಕೆಂದು ಎಷ್ಟೇ ಮನಸ್ಸಾದರೂ ತಡೆಯಲಾರದೆ ತಡೆದುಕೊಂಡೆ, ಇಲ್ಲಿಯ ಸಂಪತ್ತಿನ ಆಸೆಗೆ ಮೇರಿಯ ಚೆಲುವಿನ ಮೋಹಕ್ಕೆ ಬಲಿಯಾದಾಗಲೇ ನಿನ್ನ ತಾಯಿಗೆ ಪತಿಯಾಗಿ ಇರುವ ಯೋಗ್ಯತೆಯನ್ನು ಕಳೆದುಕೊಂಡೆ. ಆದ ಕಾರಣವೇ ವಿಜಯ ಈಗ ವಿಧವೆಯ ಜೀವನ ನಡೆಸುತ್ತಿದ್ದಾಳೆ. ಆದರೆ ಸುಖ ನನಗಿಲ್ಲ, ನನ್ನ ಆತ್ಮಕ್ಕೆ ಪ್ರಿಯಳಾಗಿದ್ದ ಹೆಂಡತಿಯ ಹತ್ತಿರ ಹೋಗಲಾರೆ, ನಿನ್ನನ್ನು ಮಗಳೆಂದು ಕರೆಯಲಾರೆ, ನನ್ನ ಎದೆಯ ಕೋಲಾಹಲ, ಹೃದಯದ ಉರಿ, ಸಂಕಟ, ನೋವು, ನನಗೆ ಗೊತ್ತು. ನನ್ನ ಕೆಲ್ಸಾ ಸ್ವಲ್ಪ ಶಾಂತಿ ಕೊಟ್ಟಿದ್ದುಂಟು, ನೀನು ಬಂದಾಗ ಸ್ವಲ್ಪ ನೆಮ್ಮದಿ ಸಿಕ್ಕಿತ್ತು. ಈಗ ಅದು ಇಲ್ಲ. ಇದನ್ನೆಲ್ಲ ನಾನೆ ನನ್ನ ಕೈಯಾರೆ ನಿರ್ಮಿಸಿಕೊಂಡ ಅಗ್ನಿಕುಂಡ, ಇದಕ್ಕೆಲ್ಲ ನೀನು ಸಿಕ್ಕು ಬೇಯಬಾರದು ಎಂದು ನಾನು ನಿಜ ತಿಳಿಸಬೇಕಾಗಿದೆ. ಮನುಷ್ಯನ ಮನಸ್ಸೆ ಚಂಚಲ. ಅಷ್ಟೊಂದು ದುರ್ಬಲ, ಯಾವಾಗ ಏನಾಗುವುದೋ ಗೊತ್ತಾಗುವುದಿಲ್ಲ. ನೀನು ನಿನಗಾಗಿ ಕಾಯುತ್ತಿರುವ ನಿನ್ನ ತಾಯಿಯ ಹತ್ತಿರ ಹೋಗುತ್ತೀಯಾ ಎನ್ನುವ ನಂಬಿಕೆ ನನಗಿದೆ. ದಯವಿಟ್ಟು ಹೋಗು. ಕೊನೆಯದಾಗಿ ನಿನ್ನ ತಾಯಿಗೆ ನನ್ನನ್ನು ಕ್ಷಮಿಸಲು ಹೇಳು, ನನ್ನ ನೆನಪುಕೊಡು. ಸುಂದರವಾದ ಸುಖ ಜೀವನವು ನಿನ್ನ ಪಾಲಿಗೆ ದೇವರು ಕೊಡಲಿ ಎಂದು ಪ್ರಾರ್ಥಿಸಿಕೊಳ್ಳುತ್ತೇನೆ, ನಿನಗೆ ಆಶೀರ್ವಾದ ಮಾಡುವ ಅವಕಾಶವನ್ನು ಎಂದೋ ಕಳೆದುಕೊಂಡು ಬಿಟ್ಟೆ.</p>
<p>-ಗೋಪಾಲ್</p>
<p>ಇವರ ನೆನಪಿನಿಂದಲೇ ತಾಯಿ ದಿನವೂ ಕೊರಗುತ್ತಿದ್ದಾಳೆ ಅವಳು ಅಲ್ಲಿ. ಇವರು ಇಲ್ಲಿ, ಯಾವ ಕಾಲಕ್ಕೂ ಒಂದು ಗೂಡಲಾರರು. ಅವರ ಮಧ್ಯವೆ ನಾನು. ಆಕಾಶ-ಭೂಮಿ ಒಂದುಗೂಡಲು ಸಾಧ್ಯವೆ. ವಿನುತಳ ಕಣ್ಣುಗಳ... ಹನಿ ಹನಿಯಾಗಿ ಕಣ್ಣೀರು ಉದುರುತ್ತಲೆ ಇತ್ತು. ಯಾರಿಗಾಗಿ ಕಣ್ಣೀರು ತಾಯಿಗಾಗಿ. ಒಂದು ದಿನವು ಒಂದು ಉಸಿರೆತ್ತದೆ ವಿಧವೆಯ ಜೀವನ ನಡೆಸುತ್ತಿದ್ದಾಳೆ. ಭಾವಚಿತ್ರ, ಕಾಗದ ತುಂಡು ತುಂಡುಗಳಾಗಿ ತನ್ನ ಇಲ್ಲಿಯೇ ನೆಲಸುವ ಮನಸ್ಸಿನೊಟ್ಟಿಗೆ ಕಸದ ಬುಟ್ಟಿ ಸೇರಿದವು. ತಾನು ವಾಪಸ್ಸು ಹೋಗುವುದಾಗಿ ನಿರ್ಧರಿಸಿದಳು.</p>
<p>ಬೆಂಗಳೂರು ವಿಮಾನ ನಿಲ್ದಾಣ ಮುಟ್ಟುತ್ತಿದ್ದಂತೆ ಎಲ್ಲರ ಮುಖಗಳು ಸಂತೋಷದಿಂದ ಅರಳಿದವು. ಮನಸ್ಸನ್ನು ಬದಲಾಯಿಸಿ ವಾಪಸ್ಸು ಬರಲು ನಿರ್ಧರಿಸಿದ್ದ ವಿನುತಳು ಒಬ್ಬಳಾಗಿದ್ದಳು. ಮಿನುಗುವ ಕಣ್ಣುಗಳು ತಾಯಿಯನ್ನು ನೋಡಲು<br />ಕಾತರಿಸುತ್ತಿದ್ದವು. ಅಮೇರಿಕಾ ನೆನಸಿಕೊಂಡಾಗ ವಿಶೇಷವಾಗಿ ಬರುತ್ತಿರುವುದು ಭಾವಚಿತ್ರ, ಕೆಳಗೆ ಇಳಿಯುವ ಮುನ್ನ ಬಾಗಿಲಲ್ಲಿ ಗಗನಸಖಿ "ನೀವು ಬಂದದ್ದಕ್ಕಾಗಿ ಧನ್ಯವಾದಗಳು; ನಿಮ್ಮ ಸೇವೆಗಾಗಿ ಯಾವಾಗಲೂ ಕಾದಿರುತ್ತೇವೆ ಮತ್ತೆ ಬನ್ನಿ" ಎಂದು ಹೇಳಿದ್ದನ್ನೆ ವಿನುತ ಮೆಲುಕು ಹಾಕುತ್ತಾ, ಮತ್ತೆ ಬರಲಾರೆನು, ಎಂದುಕೊಂಡು ನೆಡೆದಳು, ಹಕ್ಕಿ ಗೂಡು ಸೇರಲು ಹಾರಿಕೊಂಡು ಎಲ್ಲಿಂದ ಎಲ್ಲಿಗೋ ಹೋಗಿ ಮರಳಿದಂತೆ ತಾನು ಮರಳಿ ಬರಲು ನಿರ್ಧರಿಸಿದ್ದು ಸರಿ ಎನಿಸಿತು ಅವಳಿಗೆ. ತಾಯಿಯನ್ನು ನೋಡುತ್ತಿದ್ದಂತೆ ಇಬ್ಬರ ಕಣ್ಣುಗಳು ತುಂಬಿ ಗಂಟಲು ಕಟ್ಟಿ ಕೈಗಳು ತಬ್ಬಿಕೊಂಡಿದ್ದವು.</p>
<p><strong><em>-ವಿಮಲ ರಾಮಕೃಷ್ಣಯ್ಯ</em></strong>(ನ್ಯಾಷ್‍ವಿಲ್, ಟೆನೆಸೀ)</p>
<p></p>
<p>
<strong>ಅಚ್ಚಣ್ಣನ ಅನುಭವ</strong>
</p>
<p>ಕೊನೆಗೂ ಸಿಕ್ಕಿತು! ಅಮೇರಿಕಾಗೆ ಹೊರಡುವ ಸುವರ್ಣಾವಕಾಶ ಸಿಕ್ಕಿತು ಅಚ್ಚಣ್ಣನಿಗೆ!</p>
<p>'ಗೆದ್ದೆ'</p>
<p>ಎಂದು ಹಿಗ್ಗಿದ ಅಚ್ಚಣ್ಣ.</p>
<p>"ಒಂದು ಒಳ್ಳೆ ಸಮಾಚಾರ ಹೇಳಿದ್ರೆ ನಂಗೇನು ಕೊಡ್ತೀಯ!" ಎಂದು ಮುದ್ದಿನ ಮಡದಿ ಹೇಮಾಳನ್ನು ಪೀಡಿಸಿ, ಕಾಡಿಸಿ, ಅವಳಿಂದ ಪ್ರೀತಿಯ ಕಾಣಿಕೆ ಪಡೆದು, ತಾನು ಅಮೇರಿಕಾಗೆ ಹೊರಡಲಿರುವ ವಿಚಾರ ತಿಳಿಸಿದ.</p>
<p>"ಹೌದಾ? ನಿಜವಾಗ್ಲೂ?!"</p>
<p>ಎಂದು ಕಣ್ಣು ದೊಡ್ಡದಾಗಿ ಅರಳಿಸಿ, ನೆಲದಿಂದ ಒಂದು ಗೇಣು ಎತ್ತರಕ್ಕೆ ನೆಗೆದು ಸಂತೋಷ ವ್ಯಕ್ತ ಪಡಿಸಿದಳು ಹೇಮಾ.</p>
<p>ಅಚ್ಚಣ್ಣನ ಈ ಬಯಕೆ ಇಂದು ನೆನ್ನೆಯದಲ್ಲ. ಚಿಕ್ಕ ಹುಡುಗನಾಗಿದ್ದಾಗಿನಿಂದ ಅಮೇರಿಕಾ ದೇಶದ ಸಿರಿವಂತಿಕೆಯ ಬಗ್ಗೆ, ಅಭಿವೃದ್ಧಿಯ ಬಗ್ಗೆ, ಅಲ್ಲಿಗೆ ಹೋಗಿ ಬಂದವರ ಸುಖಾನುಭವಗಳ ಬಗ್ಗೆ ಬಹಳವಾಗಿ ಕೇಳಿ ತಿಳಿದಿದ್ದ.</p>
<p>'ನಾನೂ ಅಮೇರಿಕಾಗೆ ಹೋಗಬೇಕು'</p>
<p>ಎನ್ನುವ ಅವನ ಬಯಕೆ ಚಿಗುರಿ ಬರುಬರುತ್ತಾ ಮಹತ್ವಾಕಾಂಕ್ಷೆಯಾಗಿ ಮಾರ್ಪಟ್ಟಿತ್ತು.</p>
<p>ಅಚ್ಚಣ್ಣನ ಹೆಸರು ಲಕ್ಷ್ಮೀನರಸಿಂಹ. ತಾಯಿ ಮುದ್ದಿಗೆ 'ಅಚ್ಚೂ' ಎಂದು ಕರೆದು, ದೊಡ್ಡವನಾದ ಮೇಲೆಯೂ ಎಲ್ಲರಿಗೂ 'ಅಚ್ಚಣ್ಣ'ನಾಗಿಯೇ ಉಳಿದಿದ್ದ.</p>
<p><em>ಅಮೆರಿಕನ್ನಡದ ಕತೆಗಳು/೨೧೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೧೩</em><br />ಅಚ್ಚಣ್ಣ ಬುದ್ಧಿವಂತ. ವಿದ್ಯೆ ಏರಿತು. ಬಿ.ಇ. ಪದವೀಧರನಾದ. ಫ್ಯಾಕ್ಟರಿಯೊಂದರಲ್ಲಿ ಒಳ್ಳೆಯ ಹುದ್ದೆ ಸಿಕ್ಕಿತು. ಹೇಮಾ ಅವನ ಮನೆ ಮನಸ್ಸುಗಳನ್ನು ತುಂಬಿದಳು. ಮುದ್ದಾದ ಎರಡು ಮಕ್ಕಳು. ಸಂಸಾರ ತೃಪ್ತಿಕರವಾಯಿತು.</p>
<p>ಆದರೂ ಅಚ್ಚಣ್ಣನಿಗೆ ಸಮಾಧಾನವಿಲ್ಲ. ಅಮೇರಿಕಾಗೆ ಹೋಗುವುದು ಅವನ ಧ್ಯೇಯವಾಗಿತ್ತು. ಹೇಮಾ ಅವನೆದೆಯ ರಾಗಕ್ಕೆ ತಾಳ ಹಾಕಿದಳು.</p>
<p>"ಅಮೇರಿಕಾಗೆ ಹೋಗೋದಕ್ಕೆ ಪ್ರಯತ್ನ ನಡೆಸಿ ಅಂದ್ರೆ.... ನಿಮ್ಮ ವಿದ್ಯೆಗೆ ಅಲ್ಲಿ ಎಂಥಾ ಭಾರಿ ಕೆಲಸ ಸಿಗುತ್ತೋ! ಇನ್ನೂ ಸುಖವಾಗಿರಬಹುದು."</p>
<p>ಹೇಮಾಳ ಮಾತು ಸರಿಯೆನ್ನಿಸಿತು ಅವನಿಗೆ. ವಿದ್ಯೆಯ ಜೊತೆಗೆ ಹನ್ನೆರಡು ವರ್ಷಗಳ ಉದ್ಯೋಗದ ಅನುಭವ ಬೇರೆ ಇದೆ!</p>
<p>ಅಚ್ಚಣ್ಣ ಅಮೇರಿಕಾದ ಸ್ನೇಹಿತನೊಬ್ಬನಿಗೆ ತಾನು ಬರುತ್ತಿರುವ ವಿಚಾರವಾಗಿ ಕಾಗದ ಬರೆದು, ಕೆಲವು ದಿನಗಳ ಮಟ್ಟಿಗೆ ಅವನ ಮನೆಯಲ್ಲಿರಲು ಅನುಮತಿ ಪಡೆದ.</p>
<p>ತನ್ನ ಹುದ್ದೆಗೆ ರಾಜೀನಾಮೆ ಕೊಟ್ಟು, ಹೆಂಡತಿ, ಮಕ್ಕಳನ್ನು ಆದಷ್ಟು ಬೇಗ ಕರೆಸಿಕೊಳ್ಳುವ ಆಶ್ವಾಸನೆ ನೀಡಿ ವಿಮಾನ ಏರಿದ. ಮುಂಬರುವ ಬಾಳಿನ ಸುಖದ ಕನಸಿನಲ್ಲಿ ಮನಸ್ಸು ಗರಿಗೆದರಿ ಕುಣಿಯಿತು.</p>
<p>ಅಮೇರಿಕಾದ ಸ್ನೇಹಿತ ಸತೀಶನಿದ್ದುದು ನ್ಯೂಯಾರ್ಕ್‍ನಲ್ಲಿ. ಅವನ ಅಪಾರ್ಟ್‍ಮೆಂಟ್ ಚಿಕ್ಕದು. ಅವನಿಗೆ ಮದುವೆಯಾಗಿತ್ತು. ಹೆಂಡತಿ ಇನ್ನೂ ಭಾರತದಿಂದ ಬಂದಿರಲಿಲ್ಲ. ಆದ್ದರಿಂದ ಅಚ್ಚಣ್ಣ ಕೆಲವು ದಿನ ಅಲ್ಲಿರಲು ಅವಕಾಶವಾಯಿತು.</p>
<p>ಮಾರನೆಯ ದಿನದಿಂದ ಪ್ರಾರಂಭವಾಯಿತು ಅಚ್ಚಣ್ಣನ ಕೆಲಸದ ಅನ್ವೇಷಣೆ.</p>
<p>'ನನಗೆ ಇಲ್ಲಿ ಕೆಲಸಕ್ಕೇನು ಕಡಿಮೆ!' ಎಂಬ ಹಮ್ಮಿನಿಂದಲೇ ಕೆಲಸಗಳಿಗೆ ಅರ್ಜಿ ಸಲ್ಲಿಸಿದ.</p>
<p>ಕೈಯಲ್ಲಿದ್ದ ಹಣ ಕರಗುತ್ತಿತ್ತು. ಅರ್ಜಿಗಳ ಸಂಖ್ಯೆ ಐನೂರಕ್ಕೂ ಮೀರಿತು! ಅಚ್ಚಣ್ಣ ಮಾತ್ರ ನಿರುದ್ಯೋಗಿಯಾಗಿಯೇ ಉಳಿದ.</p>
<p>ಅಮೇರಿಕಾಗೆ ಬಂದು ಮೂರು ತಿಂಗಳಾಗತೊಡಗಿತ್ತು.</p>
<p>"ನಾನು ಯಾವಾಗ ಬರ್ಲಿ?"</p>
<p>ಎಂದು ಪ್ರತಿ ಕಾಗದದಲ್ಲಿಯೂ ಹೇಮಾ ಪಲ್ಲವಿ ಹಾಡುತ್ತಿದ್ದಳು.</p>
<p>ಅಚ್ಚಣ್ಣ ಬಡವಾದ. ನಿರುದ್ಯೋಗದ ಚಿಂತೆ, ಮುಂದೇನು ಎಂಬ ಆತಂಕ, ಜೊತೆಗೆ ಆಹಾರದ ಸಮಸ್ಯೆ ಬೇರೆ. ಮಾಂಸಾಹಾರ ಅವನಿಗೆ ಒಗ್ಗದು. ಮಡದಿಯ ಕೈಯಿನ ಬಿಸಿ ಊಟದ ರುಚಿ ಕಂಡಿದ್ದ ನಾಲಿಗೆಗೆ ಅಮೆರಿಕನ್ನರ ಆಹಾರ ಹಿಡಿಸಲಿಲ್ಲ.</p>
<p>"ಸುಮ್ನೆ ಕೆಲಸಕ್ಕೆ ಅಪ್ಲೈ ಮಾಡಿ ಕೂತ್ಕೊಂಡ್ರೆ ಕೆಲಸ ಸಿಗೊಲ್ಲ. ಕೆಲಸ ಪಡೆಯೋ ವಿಧಾನ ಹೇಗೆ ಅನ್ನೋದನ್ನ ಕಲಿಯೋದಕ್ಕೆ ತರಬೇತಿ ಕೊಡ್ತಾರೆ. ಅದನ್ನ ತೊಗೊಂಡು ನೋಡು" ಎಂದು ಸಲಹೆ ನೀಡಿದ ಸತೀಶ.</p>
<p>ತರಬೇತಿ ಪಡೆದ ಅಚ್ಚಣ್ಣ. ಪರಿಣಾಮ- ನಲವತ್ತು ಮೈಲಿಗಳ ದೂರದಲ್ಲಿದ್ದ ಕಂಪನಿಯೊಂದರಲ್ಲಿ ಕೆಲಸ. ಕಂಪನಿ ಇದ್ದುದು 'ಬ್ರೂಕ್ಲಿನ್'ನಲ್ಲಿ.</p>
<p>'ಬ್ರೂಕ್ಲಿನ್' ಕೊಲೆ, ದರೋಡೆ, ಸುಲಿಗೆಗೆ ಹೆಸರಾದ ಸ್ಥಳ. ದಿನ ಬೆಳಗಾದರೆ ಟೆಲಿವಿಷನ್‍ಗಳಲ್ಲಿ, ವೃತ್ತ ಪತ್ರಿಕೆಗಳಲ್ಲಿ ಹಿಂಸಾಕೃತ್ಯಗಳ ವರದಿ. ಇದೆಲ್ಲವನ್ನೂ ಅರಿತಿದ್ದರೂ ಅಚ್ಚಣ್ಣ ಅಲ್ಲಿ ಕೆಲಸಕ್ಕೆ ಸೇರಿದ. ಉನ್ನತ ಹುದ್ದೆಯ ಕನಸು ಆಗಲೇ ಮಸುಕಾಗಿ 'ಯಾವುದಾದರೂ ಸರಿ, ಕೆಲಸ ಸಿಕ್ಕಿದರೆ ಸಾಕು' ಎನ್ನುವ ಸ್ಥಿತಿಗೆ ಬಂದಿದ್ದ.</p>
<p>ಕೆಲಸವೇನೋ ಸಿಕ್ಕಿತು. ಆದರೆ ಅಲ್ಲಿಗೆ ಹೋಗಿ ಬರಲು ಅಚ್ಚಣ್ಣನಿಗೆ ಕಾರಿಲ್ಲ. ಅಮೇರಿಕಾದಲ್ಲಿ ಕಾರಿಲ್ಲದವರ ಪಾಡು ಅಷ್ಟಿಷ್ಟಲ್ಲ. ಬೆಳಗಿನ ಮೊದಲಿನ ರೈಲನ್ನು ಹಿಡಿಯಲು ಅಚ್ಚಣ್ಣ ಅಪಾರ್ಟ್‍ಮೆಂಟಿನಿಂದ ಎರಡು ಮೈಲಿ ದೂರ ನಡೆದು ಸಬ್‍ವೇ ನಿಲ್ದಾಣ ತಲುಪಬೇಕು. ಅಲ್ಲಿಂದ ಒಂದೂವರೆ ಗಂಟೆಗಳ ಕಾಲ ರೈಲು ಪ್ರಯಾಣ. ರೈಲಿನಿಂದಿಳಿದರೆ ಮತ್ತೆ ಬಸ್ ಹಿಡಿದು ಮುಂದುವರಿಯಬೇಕು. ಬಸ್ಸಿನಿಂದ ಇಳಿದು ಎರಡು ಬ್ಲಾಕುಗಳವರೆಗೆ ನದೆದು ಕಂಪನಿಯಲ್ಲಿ ವೇಳೆಗೆ ಸರಿಯಾಗಿ ಹಾಜರಿರಬೇಕು.</p>
<p>ಇಷ್ಟೆಲ್ಲಾ ದೈಹಿಕ ದುಡಿಮೆಗೆ ತಕ್ಕ ಆಹಾರವಿಲ್ಲ. ಬ್ರೆಡ್ಡು, ತಂಪಾದ ಪಾನೀಯಗಳೇ ಅವನ ಮುಖ್ಯ ಆಹಾರ!</p>
<p>ಅವನ ಕಲ್ಪನೆ ಕಂಡ ಅಮೇರಿಕಾದ ಆಫೀಸುಗಳಿಗೂ ಈ ಕಂಪನಿಗೂ ಅಜ ಗಜಾಂತರ! ಎಲ್ಲೆಲ್ಲಿಯೂ ಕೊಳೆ, ಧೂಳುಗಳಿಂದ ತುಂಬಿದ ಸ್ಥಳ. ಭಾರತದ ವಿದ್ಯಾವಂತ, ನಾಗರಿಕ ಸಹೋದ್ಯೋಗಿಗಳೊಡನೆ ಕೆಲಸ ಮಾಡಿ ಅಭ್ಯಾಸವಿದ್ದ ಅವನಿಗೆ ಅವಿದ್ಯಾವಂತರೊಡನೆ ಹೆಣಗುವ ಹಣೆ ಬರಹ! ಅವರಿಗೋ ಕೆಲಸದ ವಿಚಾರಗಳೊಂದೂ ತಿಳಿಯದು. ಅವರಿಗೆ ಅಚ್ಚಣ್ಣನೇ ತರಬೇತಿ ನೀಡಬೇಕು. ಮೂರು ದಿನ ಅಲ್ಲಿ ಕೆಲಸ ಮಾಡುವುದರಲ್ಲಿ ಅಚ್ಚಣ್ಣ ಬೇಸತ್ತ.</p>
<p>'ನಾನು ಅಮೇರಿಕಾಗೆ ಬಂದದ್ದು ಇಂಥಾ ಸ್ಥಳದಲ್ಲಿ ಕೆಲಸ ಮಾಡಲೆಂದೇ?' ಎಂದು ಪ್ರಶ್ನಿಸಿಕೊಳ್ಳುವಂತಾಯಿತು.</p>
<p>"ನಾನು ಈ ಕೆಲಸ ಬಿಟ್ಟು ಬಿಡ್ತೀನಿ ಕಣೋ ಸತೀಶ. ನಂಗೆ ಸರಿಯಾದ ಸ್ಥಳವಲ್ಲ ಇದು".</p>
<p>ಅಪಾರ್ಟ್‍ಮೆಂಟಿನ ಸ್ನೇಹಿತ ಒಂದು ಕ್ಷಣ ಆಲೋಚಿಸಿ ಹೇಳಿದ. "ಕೆಲಸ ಬಿಟ್ಟು ಬಿಡೋದು ಸುಲಭ ಕಣೋ. ಇವತ್ತು ಈ ಕೆಲಸ ಕೈ ಬಿಟ್ರೆ ನಾಳೆ ಏನು ಮಾಡ್ತೀಯ ಹೇಳು? ಮತ್ತೆ ನಿರುದ್ಯೋಗ ಎದುರಿಸಬೇಕಾಗುತ್ತೆ. ಈ ಕೆಲಸಾನಾದ್ರೂ<br /><em>ಅಮೆರಿಕನ್ನಡದ ಕತೆಗಳು/೨೧೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೧೫</em><br />ಸಿಗೋದಕ್ಕೆ ಮೂರು ತಿಂಗಳು ಬೇಕಾಯ್ತು ಅನ್ನೋದನ್ನ ಮರೀಬೇಡ. ನಿಂಗೀಗ ದುಡ್ಡು ಬೇಕು. ಕೆಲಸ ಮಾಡ್ತಿರು. ಇನ್ನೂ ಒಳ್ಳೆ ಕೆಲಸ ಸಿಕ್ಕಿದ್ರೆ ಬಿಡ್ತೀಯಂತೆ."</p>
<p>ಮನಸ್ಸಿಲ್ಲದಿದ್ದರೂ ಬಲವಂತದಿಂದ ಕೆಲಸ ಮುಂದುವರಿಸಿದ ಅಚ್ಚಣ್ಣ.</p>
<p>ಮೂರು ವಾರ ಕಳೆಯಿತು. ನಾಲ್ಕನೆಯ ವಾರ ಅಚ್ಚಣ್ಣನನ್ನು ನೈಟ್ ಷಿಫ್ಟಿಗೆ ಹಾಕಿದರು. ಜೊತೆಗೆ ರಾತ್ರಿಯ ಷಿಫ್ಟಿನ ಸಂಪೂರ್ಣ ಅಧಿಕಾರ; ಜವಾಬ್ದಾರಿಯೂ ಹೆಚ್ಚಿತು. ಅಚ್ಚಣ್ಣ ಹಿಂಜರಿದ.</p>
<p>"ನನ್ನ ಹತ್ರ ಕಾರಿಲ್ಲ. ಡ್ರೈವಿಂಗೂ ಬರೊಲ್ಲ. ಬೆಳಿಗ್ಗೆ ಹೊತ್ತು ಇಲ್ಲಿಗೆ ಬಂದು ಹೋಗೋದೇ ಕಷ್ಟ. ರಾತ್ರಿ ಅಷ್ಟು ದೂರದಿಂದ ಬಂದು ಹೋಗೋದು ಸಾಧ್ಯವಿಲ್ಲ."</p>
<p>"ಎರಡು ವಾರಗಳ ವರೆಗೆ ನಿಮಗೆ ಬಂದು ಹೋಗೋದಕ್ಕೆ ಟ್ಯಾಕ್ಸಿ ಕೊಡ್ತೀವಿ. ಅಷ್ಟರಲ್ಲಿ ಬ್ರೂಕ್ಲಿನ್ ನಲ್ಲಿ ಒಂದು ಅಪಾರ್ಟ್‍ಮೆಂಟ್ ಹುಡುಕಿಕೊಳ್ಳಿ"</p>
<p>ಮ್ಯಾನೇಜರ್ ಸಲಹೆ ಮಾಡಿದರು. ಬೇಡವೆಂದರೆ ಕೆಲಸಕ್ಕೇ ಸಂಚಕಾರ. ವಿಧಿಯಿಲ್ಲದೆ ಅಚ್ಚಣ್ಣ ಒಪ್ಪಬೇಕಾಯಿತು.</p>
<p>ಸ್ನೇಹಿತ ಸತೀಶ, ಬಹಳ ಸಂಕೋಚದಿಂದ, ಅಚ್ಚಣ್ಣನಿಗೆ ಹೇಳಲೋ ಬೇಡವೋ ಎಂದು ಅನುಮಾನಿಸುತ್ತಾ ತನ್ನ ವಿಚಾರ ಮುಂದಿಟ್ಟ. "ಇನ್ನು ಎಂಟು ದಿನಕ್ಕೆ ನನ್ನ ಹೆಂಡ್ತಿ ಇಂಡಿಯಾದಿಂದ ಬರ್ತಾಳೆ ಅಚ್ಚಣ್ಣ. ಈ ಅಪಾರ್ಟ್‍ಮೆಂಟ್ ತುಂಬಾ ಚಿಕ್ಕದು. ನೀನೇನಾದ್ರೂ ಬೇರೆ ಏರ್ಪಾಡು ಮಾಡ್ಕೊಳ್ತೀಯಾ?"</p>
<p>ಅಚ್ಚಣ್ಣನಿಗೆ ಆಗ ನೆನಪಾಯಿತು. 'ಕೆಲವು ದಿನಗಳ ಮಟ್ಟಿಗೆ ಇರುತ್ತೇನೆ' ಎಂದು ಬಂದು ಮೂರೂವರೆ ತಿಂಗಳು ಗೆಳೆಯನ ಮನೆಯಲ್ಲಿ ಕಳೆದಿದ್ದ; ಅದೂ ಬಾಡಿಗೆಯನ್ನೂ ಕೊಡದೆ.</p>
<p>ಕೆಲಸ ಸಿಕ್ಕಿದ ಮೇಲೂ ಮನೆಯ ಬಗ್ಗೆ ಆಲೋಚಿಸಲು ಬಿಡುವಿರಲಿಲ್ಲ. ಸರಿಯಾದ ಆಹಾರವಿಲ್ಲದೆ, ಬೆಳಗ್ಗಿನಿಂದ ದುಡಿದು ರಾತ್ರಿ ಎಂಟು ಗಂಟೆಗೆ ಮನೆ ತಲುಪುವಷ್ಟರಲ್ಲಿ ಅಚ್ಚಣ್ಣ ಸುಸ್ತಾಗಿ ಹೋಗಿರುತ್ತಿದ್ದ. ಬಂದು ಮಲಗಿದರೆ ಮತ್ತೆ ಬೆಳಿಗ್ಗೆ ಏಳುವುದು - ದುಡಿಮೆ - ಸುಸ್ತು.</p>
<p>"ಒಂದೆರಡು ದಿನ ಅವಕಾಶ ಕೊಡು ಸತೀಶ. ಬೇರೆ ಅಪಾರ್ಟ್‍ಮೆಂಟ್ ಹುಡುಕಿಕೊಳ್ತೀನಿ. ಕಾಣದ ದೇಶಕ್ಕೆ ಮೊದಲನೇ ಸಲ ಕಾಲಿಟ್ಟವನಿಗೆ ಮನೆ ಕೊಟ್ಟು ಬಹಳ ಸಹಾಯ ಮಾಡಿದ್ದೀಯ. ನಿನ್ನ ಉಪಕಾರ ನಾನು ಯಾವತ್ತೂ ಮರೆಯೊಕ್ಕಾಗೊಲ್ಲ. ನಿನ್ನ ಪರಿಸ್ಥಿತಿ ನಂಗೂ ಅರ್ಥವಾಗಿದೆ. ಆದಷ್ಟು ಬೇಗ ಮನೆ ನೋಡ್ತೀನಿ."</p>
<p>ಅಚ್ಚಣ್ಣನಿಗೆ ಸತೀಶನ ಟೆಲಿಫೋನನ್ನು ಬಳಸಲೂ ಸಂಕೋಚವೆನಿಸುತ್ತಿತ್ತು.<br />ಈ ದಿನ ವಿಧಿಯಿಲ್ಲದೆ ಬಳಸಬೇಕಾಯಿತು. ನಾಲ್ಕಾರು ಜನ ಪರಿಚಿತರಿಗೆ ಫೋನ್ ಮಾಡಿ 'ಖಾಲಿ ಮನೆಗಳಿವೆಯೇ?' ಎಂದು ವಿಚಾರಿಸಿದ. ಸ್ಟಾಟನ್ ಐಲ್ಯಾಂಡಿನ ಒಬ್ಬ ಸ್ನೇಹಿತ ಹೇಳಿದ "ನಮ್ಮನೆ ಪಕ್ಕದ ಮನೆಯಲ್ಲೇ ಒಬ್ಬ ಇಂಡಿಯನ್ ಇದ್ದಾನೆ. ಅವನು ಇಂಡಿಯಾಗೆ ಒಂದು ತಿಂಗಳಿನ ರಜದಲ್ಲಿ ಹೋಗ್ತಿದ್ದಾನೆ. ಅವನು ವಾಪಸ್ ಬರೋವರ್ಗೂ ಮನೆ ಖಾಲಿ ಇರುತ್ತೆ. ನೀನು ಒಂದು ತಿಂಗಳು ಇರಬಹುದು. ಅಷ್ಟರಲ್ಲಿ ಬೇರೆ ಮನೆ ಹುಡುಕ್ಕೋ."</p>
<p>ಸ್ಟಾಟನ್ ಐಲ್ಯಾಂಡಿನ ಮನೆ ಕೂಡ ಅಚ್ಚಣ್ಣನ ಕೆಲಸದ ಸ್ಥಳದಿಂದ ಬಹುದೂರ. ಬಸ್ ಹಿಡಿದು ಹಲವಾರು ಗಂಟೆ ಪ್ರಯಾಣ ಮಾಡಿ, ನಂತರ ಎರಡು ಬಾರಿ ರೈಲು ಬದಲಾಯಿಸಿದರೆ ಬ್ರೂಕ್ಲಿನ್ ತಲುಪಬಹುದು.</p>
<p>'ಹೇಗಿದ್ದರೂ ಎರಡು ವಾರಗಳವರೆಗೆ ಕಂಪನಿಯವರ ಟ್ಯಾಕ್ಸಿ ಇರುತ್ತದೆ. ನೋಡೋಣ' ಎಂದು ಅಚ್ಚಣ್ಣ ಒಪ್ಪಿದ. ಸತೀಶನಿಗೆ ವಂದನೆ ತಿಳಿಸಿ ಮನೆ ಬದಲಾಯಿಸಿದ.</p>
<p>ನೈಟ್ ಶಿಫ್ಟ್ ಶುರುವಾಯಿತು. ಸಂಜೆ ನಾಲ್ಕೂವರೆಯಿಂದ ರಾತ್ರಿ ಒಂದು ಗಂಟೆಯವರೆಗೆ ಕೆಲಸ. ನೈಟ್ ಷಿಫ್ಟಿನ ಸಂಪೂರ್ಣ ಜವಾಬ್ದಾರಿ ಅಚ್ಚಣ್ಣನ ಮೇಲಿದ್ದುದರಿಂದ, ಎಲ್ಲರೂ ಮನೆಗೆ ಹೋದಮೇಲೆ, ಕಿಟಕಿ ಬಾಗಿಲುಗಳನ್ನು ಭದ್ರ ಪಡಿಸಿ ನಂತರ ಅಚ್ಚಣ್ಣ ಹೋಗಬೇಕಾಗಿತ್ತು.</p>
<p>ಮೊದಲನೆಯ ದಿನ ಸಂಜೆ ನಾಲ್ಕು ಗಂಟೆಗೆ ಅಚ್ಚಣ್ಣ ಕಂಪನಿಗೆ ಬಂದ. ಅಲ್ಲಿನ ಸೆಕ್ಯೂರಿಟಿ ಸಿಸ್ಟಮ್ ಕೆಲಸ ಮಾಡುವ ವಿಧಾನವನ್ನು ಅರಿತ.</p>
<p>ನ್ಯೂಯಾರ್ಕಿನಲ್ಲಿ ಸೆಕ್ಯೂರಿಟಿ ಸಿಸ್ಟಮ್‍ಗೆ ತಗಲುವ ವೆಚ್ಚ ಅಪಾರ. ಸಣ್ಣ ಕಂಪನಿಗಳು ಆ ವೆಚ್ಚವನ್ನು ಪೂರೈಸಲಾರವು. ಸೆಕ್ಯೂರಿಟಿ ಸಂಸ್ಥೆಯೊಂದು ಆ ಕೆಲಸವನ್ನು ನಿರ್ವಹಿಸುತ್ತದೆ. ಸಂಸ್ಥೆಯಿಂದ, ಸುತ್ತ ಮುತ್ತಲಿನ ಸಣ್ಣ ಕಂಪನಿಗಳಿಗೆ ತಂತಿಯ ವ್ಯವಸ್ಥೆಯಿರುತ್ತದೆ. ಸಣ್ಣ ಕಂಪನಿಗಳನ್ನು ಬೆಂಕಿಯ ಅಪಘಾತದಿಂದ, ಕಳ್ಳತನದಿಂದ ರಕ್ಷಣೆ ಮಾಡುವ ಜವಾಬ್ದಾರಿ ಸಂಸ್ಥೆಯದು. ಸಣ್ಣ ಕಂಪನಿಗಳ ಕಿಟಕಿ, ಬಾಗಿಲುಗಳನ್ನು ಯಾರಾದರೂ ಒಡೆದರೆ, ಅಥವಾ ತೆಗೆದರೆ, ಸಂಸ್ಥೆಗೆ ಕೂಡಲೇ ತಿಳಿಯುತ್ತದೆ. ಅಲ್ಲಿಂದ ಪ್ರತ್ಯೇಕ ಪತ್ತೆದಾರನೊಬ್ಬ ರಿವಾಲ್ವರ್ ಹಿಡಿದು ಬರುತ್ತಾನೆ. ಕಂಪನಿಯ ಮುಖ್ಯಸ್ಥನಿಗೂ ಸಂಸ್ಥೆ ಈ ವಿಚಾರ ತಿಳಿಯಪಡಿಸುತ್ತದೆ. ಅವನೂ ಕಂಪನಿಗೆ ಕೂಡಲೇ ಧಾವಿಸುತ್ತಾನೆ. ಈ ಕೆಲಸಕ್ಕಾಗಿ ಸಣ್ಣ ಕಂಪನಿಗಳು ಸಂಸ್ಥೆಗೆ ತಿಂಗಳಿಗೆ ನೂರು ಡಾಲರುಗಳಷ್ಟು ಹಣ ಕಟ್ಟುತ್ತವೆ.</p>
<p>ಕಂಪನಿಯ ಕಿಟಕಿ ಬಾಗಿಲುಗಳನ್ನು ಭದ್ರ ಪಡಿಸುವ ಜವಾಬ್ದಾರಿ ಅಚ್ಚಣ್ಣನದು. ಎಲ್ಲಾ ಸರಿಯಾಗಿ ಭದ್ರ ಪಡಿಸಿದ ಮೇಲೆ ಕಂಪನಿ ಕೋಡ್ ನಂಬರ್ ಒತ್ತಬೇಕು.<br /><em>ಅಮೆರಿಕನ್ನಡದ ಕತೆಗಳು/೨೧೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೧೭</em><br />ಎಲ್ಲಾ ಭದ್ರವಾಗಿ ಮುಚ್ಚಲ್ಪಟ್ಟಿದೆಯೇ ಇಲ್ಲವೇ ಎಂಬುದನ್ನು ಸಂಸ್ಥೆ ತಿಳಿಯಲು ವ್ಯವಸ್ಥೆಯಿದೆ. ಸರಿಯಾಗಿದ್ದರೆ 'ಸರಿ' ಎನ್ನುವ ಚಿಹ್ನೆ ಅಚ್ಚಣ್ಣನಿಗೆ ದೊರೆಯುತ್ತದೆ. ಇಲ್ಲದಿದ್ದರೆ 'ತಪ್ಪು' ಎನ್ನುವ ಚಿಹ್ನೆ ದೊರೆಯುತ್ತದೆ. 'ನಾನು ಮನೆಗೆ ಹೋಗುತ್ತಿದ್ದೇನೆ' ಎಂದು ಸಂಸ್ಥೆಗೆ ಸೂಚನೆ ಕೊಡುವ ಸ್ವಿಚ್ಚನ್ನು ಅಚ್ಚಣ್ಣ ಒತ್ತಿದರೆ, ಹೊರಗಿನ ಬಾಗಿಲು ಮುಚ್ಚಿಕೊಳ್ಳುತ್ತದೆ. ನಂತರ ಅಚ್ಚಣ್ಣ ಮನೆಗೆ ಹೋಗಬಹುದು.</p>
<p>ಈ ಎಲ್ಲ ವಿಚಾರಗಳನ್ನೂ ಅರಿತ ಅಚ್ಚಣ್ಣ ಅವನಿಗೆ ಈ ರೀತಿಯ ರಕ್ಷಣಾ ಕ್ರಮ ಹೊಸತು. ಅಚ್ಚಣ್ಣನ ಕೆಲಸದ ವೇಳೆ ಮುಗಿಯಿತು. ಟ್ಯಾಕ್ಸಿ ಡ್ರೈವರ್ ಅಚ್ಚಣ್ಣನನ್ನು ಕರೆದೊಯ್ಯಲು ಆಗಲೇ ಬಂದಿದ್ದ.</p>
<p>ಎಲ್ಲರೂ ಮನೆಗಳಿಗೆ ಹೋದಮೇಲೆ ಅಚ್ಚಣ್ಣ ಕಿಟಕಿ ಬಾಗಿಲುಗಳನ್ನು ಭದ್ರ ಪಡಿಸತೊಡಗಿದ. ದೀಪಗಳನ್ನು ಒಂದೊಂದಾಗಿ ಆರಿಸುತ್ತಾ, ಕಿಟಕಿ ಬಾಗಿಲುಗಳನ್ನು ಭದ್ರ ಪಡಿಸುತ್ತಿದ್ದಂತೆ, ಆ ಆವರಣವನ್ನೆಲ್ಲಾ ಕತ್ತಲಾವರಿಸುತ್ತಿತ್ತು. ಹೊರಗೆ ಒಂದೇ ಸಮನೆ ಸುರಿಯುತ್ತಿರುವ ಮಳೆ. ಒಳಗೆ ಅಚ್ಚಣ್ಣ ಒಬ್ಬನೇ. ಅವನಿಗೂ ದಿಗಿಲು.</p>
<p>ಕಂಪನಿಯ ಹಿಂಭಾಗದಲ್ಲಿ ಬಹಳ ಹಳೆಯ ಮರದ ಮೆಟ್ಟಿಲುಗಳು. ಅದರ ಮೇಲ್ಭಾಗದಲ್ಲಿದ್ದ ಸ್ಟೋರೇಜಿನ ಬಾಗಿಲನ್ನು ಅಚ್ಚಣ್ಣ ಭದ್ರಪಡಿಸಬೇಕು. ಮೊದಲ ಮೆಟ್ಟಲ ಮೇಲೆ ಕಾಲಿಟ್ಟ ಅಚ್ಚಣ್ಣ.</p>
<p>"ಏ....ಏ...."</p>
<p>ಎನ್ನುವ ವಿಚಿತ್ರ ಶಬ್ದ ಬಂತು ಮೇಲಿನಿಂದ. ಜಿಲ್ಲನೆ ಬೆವೆತ ಅಚ್ಚಣ್ಣ. ದೇವರ ಧ್ಯಾನ ಮಾಡುತ್ತಾ, ಜೀವವನ್ನು ಎಡಗೈಯಲ್ಲಿ ಹಿಡಿದು ಇನ್ನೊಂದು ಮೆಟ್ಟಲೇರಿದ. ಮತ್ತೊಂದು ಬಾರಿ ವಿಚಿತ್ರ ಶಬ್ದ! ಅತೀ ಹಳೆಯದಾದ ಮರದಿಂದ ಈ ಶಬ್ದ ಹೊರಡುತ್ತಿದೆ ಎಂದು ಧೈರ್ಯ ಮಾಡಿಕೊಂಡು ಅಚ್ಚಣ್ಣ, ಮೇಲೇರಿ ಸ್ಟೋರೇಜಿನ ಬಾಗಿಲನ್ನು ಭದ್ರ ಪಡಿಸಿದ. ಎಲ್ಲಾ ಭದ್ರಪಡಿಸಿ ಕೋಡ್ ನಂಬರ್ ಒತ್ತಿದರೆ, 'ತಪ್ಪು' ಎನ್ನುವ ಚಿಹ್ನೆ! ಮತ್ತೆ ಮೊದಲಿನಿಂದ ಎಲ್ಲಾ ಕಿಟಕಿ ಬಾಗಿಲುಗಳನ್ನೂ ತೆರೆದು ಮುಚ್ಚಿದ್ದಾಯ್ತು. ಮತ್ತೆ ನಂಬರನ್ನು ಒತ್ತಿದರೆ 'ತಪ್ಪು' ಎಂಬ ಚಿಹ್ನೆ!</p>
<p>ಮೂರು ನಾಲ್ಕು ಬಾರಿ ಇದೇ ಪುನರಾವರ್ತನೆಯಾಗಿ, ಬಹಳ ಹೊತ್ತು ಪೇಚಾಡಿ ಅಚ್ಚಣ್ಣ ಯಶಸ್ವಿಯಾದ. ಹೊರಭಾಗದ ಸ್ವಿಚ್ಚನ್ನು ಇನ್ನೇನು ಒತ್ತುವುದರಲ್ಲಿದ್ದ. ಅಷ್ಟರಲ್ಲಿ ಮೂರು ಜನ ರಿವಾಲ್ವರ್‍ಗಳನ್ನು ಅಚ್ಚಣ್ಣನ ಕಡೆಗೆ ಹಿಡಿದು-</p>
<p>"ಕೈ ಮೇಲೆತ್ತು" ಎಂದು ಆಜ್ಞೆ ಮಾಡಿದರು.</p>
<p>"ನೀವು ಯಾರು!" ಎಂದ ಅಚ್ಚಣ್ಣ ನಡುಗುತ್ತಾ.</p>
<p>"ನೀನು ಯರು?" ಅವರು ಅವನನ್ನೇ ಪ್ರಶ್ನಿಸಿದರು.</p>
<p>"ನಾನೊಬ್ಬ ಇಂಜಿನೀಯರ್. ಇಲ್ಲಿ.. ಕೆಲಸ ಮಾಡ್ತಿದೀನಿ.."</p>
<p>"ಈ ವೇಳೆಯಲ್ಲಿ ಇಲ್ಲೇನು ಮಾಡ್ತಿದೀಯ!"</p>
<p>"ನೈಟ್ ಡ್ಯೂಟಿ ಇತ್ತು."</p>
<p>ಅಚ್ಚಣ್ಣನನ್ನು ಮೂಲೆಗೆ ಕರೆದೊಯ್ದು ನಿಲ್ಲಿಸಿದರು. ಇನ್ನಿಬ್ಬರು ಟ್ಯಾಕ್ಸಿ ಡ್ರೈವರನನ್ನೂ ಹಿಡಿದು ತಂದರು. ಅಚ್ಚಣ್ಣ ಮತ್ತೆ ಕೇಳಿದ.</p>
<p>"ನೀವು ಯಾರು?"</p>
<p>"ನಾವು ಪೋಲೀಸ್. ನೀನಿಲ್ಲಿ ಕೆಲಸ ಮಾಡ್ತೀಯ ಅನ್ನೋದಕ್ಕೆ ಏನು ಆಧಾರ? ಏನಾದ್ರೂ ಗುರುತು ತೋರಿಸು." ಅಚ್ಚಣ್ಣ ಕಂಗಾಲಾಗಿ ತಾನು ಕುಳಿತುಕೊಳ್ಳುವ ಕುರ್ಚಿ ತೋರಿಸಿದ. ತನ್ನ ಪಕ್ಕದಲ್ಲಿ ಕುಳಿತು ಕೆಲಸ ಮಾಡುವ ಹುಡುಗಿಯ ಹೆಸರು ತಿಳಿದಿದ್ದ. ಅವಳ ಹೆಸರು ಹೇಳಿದ.</p>
<p>"ಅವಳ ಕೊನೆಯ ಹೆಸರೇನು?" ಎಂದರು.</p>
<p>ಅಚ್ಚಣ್ಣನಿಗೆ ಗೊತ್ತಿಲ್ಲ. ಅಮೆರಿಕನ್ನರ ಹೆಸರುಗಳು ನೆನಪಿಡಲೂ ಕಷ್ಟ ಅವನಿಗೆ.</p>
<p>"ಸೆಕ್ಯೂರಿಟಿ ಸಂಸ್ಥೆಗೆ ಫೋನು ಮಾಡಿ ವಿಚಾರಿಸಿ ನನ್ನ ಬಗ್ಗೆ" ಎಂದು ಅಚ್ಚಣ್ಣ ಸಲಹೆ ನೀಡಿದ. ಅವರು ಫೋನು ಮಾಡಿದರು. ಅಚ್ಚಣ್ಣನ ವಿಚಾರ ತಿಳಿದಿದ್ದುದು ಅವರಿಗೆ. ಎರಡನೆಯ ಷಿಫ್ಟಿನ ಕೆಲಸಗಾರರು ಆಗತಾನೇ ಬಂದಿದ್ದರು. ಅವರು "ನಮಗೇನೂ ಗೊತ್ತಿಲ್ಲ" ಎಂದು ಬಿಟ್ಟರು. ಪೋಲೀಸರ ಅನುಮಾನ ಬಲವಾಯಿತು. "ನಿನ್ನ ಮುಖ್ಯಸ್ಥ ಯಾರು?" ಅಚ್ಚಣ್ಣ ಅವರ ಹೆಸರನ್ನು ಹೇಳಿ "ನಾನೇ ಬೇಕಾದ್ರೆ ಅವರಿಗೆ ಫೋನ್ ಮಾಡ್ತೀನಿ" ಎಂದ. "ಬೇಡ. ನೀನಿಲ್ಲೆ ನಿಲ್ಲು. "ಕಂಪನಿಯ ಮುಖ್ಯಾಧಿಕಾರಿಗೆ ಅವರು ಫೋನು ಮಾಡಿದರು. ಅಲ್ಲಿನ ಉಪಾಧ್ಯಕ್ಷನಿಗೂ ಫೋನು ಮಾಡಿದರು.</p>
<p>ಡ್ರೈವರ್‍ನ ತಪಾಸಣೆಯೂ ನಡೆಯಿತು. ಅವನ ಡ್ರೈವರ್ ಲೈಸೆನ್ಸ್ ನೋಡಿದರು. ನಂತರ ಇಬ್ಬರನ್ನೂ ಬಿಡುಗಡೆ ಮಾಡಿ ಹೇಳಿದರು. "ಕ್ಷಮಿಸಿ, ನಿಮಗೆ ತೊಂದ್ರೆ ಆಯ್ತು. ಆದರೆ ನಮ್ಮ ಕರ್ತವ್ಯ ನಾವು ಮಾಡಬೇಕು."</p>
<p>"ನೀವಿಲ್ಲಿಗೆ ಬರೋದಕ್ಕೆ ಏನು ಕಾರಣ" ಎಂದ ಅಚ್ಚಣ್ಣ. "ಎದುರು ಮನೆಯ ಮುದುಕಿ ಮೂರು ನಾಲ್ಕು ಬಾರಿ ನೀವು ಬಾಗಿಲು ತೆರೆದು ಹಾಕಿದುದನ್ನು ನೋಡಿದಳು. ಕಳ್ಳನೆಂದು ಅನುಮಾನಿಸಿ ನಮ್ಮನ್ನು ಕರೆಸಿ ಬಿಟ್ಟಳು. ಇದಕ್ಕೆ ಮುಂಚೆ ಕಂಪನಿ ರಾತ್ರಿ ಒಂದು ಗಂಟೆಯವರೆಗೆ ಕೆಲಸ ಮಾಡಿದ್ದನ್ನು ಅವಳೂ ಕಂಡಿರಲಿಲ್ಲವಂತೆ."</p>
<p>ಅಂತೂ ಅಚ್ಚಣ್ಣ ಪೋಲೀಸರಿಂದ ಬಿಡುಗಡೆ ಹೊಂದಿ ಕೊನೆಯ ಸ್ವಿಚ್ ಒತ್ತಿದ. ಮುಖ್ಯವಾದ ಬಾಗಿಲು ಮುಚ್ಚಿಕೊಂಡಿತು. ಟ್ಯಾಕ್ಸಿ ಡ್ರೈವರ್ ಹೆದರಿಕೆಯಿಂದ ನಡುಗುತ್ತಿದ್ದ. ಅವನಿಗೆ ಡ್ರೈವ್ ಮಾಡುವುದೂ ಕಷ್ಟವೆನಿಸಿತ್ತು. ಅಚ್ಚಣ್ಣ ಹೇಳಿದ-</p>
<p>"ಕ್ಷಮಿಸಿ ನಿಮಗೂ ನನ್ನಿಂದ ತೊಂದ್ರೆ ಆಯ್ತು"</p>
<p>"ಪರವಾಗಿಲ್ಲ ಬಿಡಿ. ಇನ್ನೇನೂ ಯೋಚನೆಯಿಲ್ಲ." ಎಂದ ಡ್ರೈವರ್.</p>
<p><em>ಅಮೆರಿಕನ್ನಡದ ಕತೆಗಳು/೨೧೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೧೯</em><br />ಆದರೂ ಅವನು ಸಮಾಧಾನದ ಸ್ಥಿತಿಗೆ ಬರಲು ಸ್ವಲ್ಪ ಸಮಯ ಬೇಕಾಯಿತು.</p>
<p>ಟ್ಯಾಕ್ಸಿ ಸ್ಟಾಟನ್ ಐಲ್ಯಾಂಡಿನ ಬ್ರಿಡ್ಜನ್ನು ಸಮೀಪಿಸುತ್ತಿತ್ತು. ಸುಂದರವಾದ ತಾಣವದು. ಡ್ರೈವರ್ ಆಗ ಮಾತನಾಡಿದ.</p>
<p>"ನಾನು, ಪೋಲೀಸ್ ನನ್ನನ್ನ ಹಿಡಿಯೋದಕ್ಕೆ ಬಂದ್ರೇನೋ ಅಂದ್ಕೊಂಡೆ. ಸಧ್ಯ, ಪಾರಾದೆ"</p>
<p>"ಯಾಕೆ? ನಿಮ್ಮನ್ನ ಅವರ್ಯಾಕೆ ಹಿಡೀಬೇಕು?" ಡ್ರೈವರ್ ಕೃತಕ ನಗೆ ನಕ್ಕ.</p>
<p>"ಟ್ಯಾಕ್ಸಿಯ ಹಿಂಭಾಗದಲ್ಲಿ ಸಿಗರೇಟುಗಳನ್ನು ತುಂಬಿದ್ದೆ" ಎಂದ.</p>
<p>ಅವನು ಹೇಳುತ್ತಿರುವುದು ಸುಳ್ಳೆನ್ನುವುದನ್ನು ಮುಖ ಸಾರುತ್ತಿತ್ತು. ಕಳ್ಳ ಸಾಗಾಣಿಕೆಯೊಂದರಲ್ಲಿ ತೊಡಗಿದ್ದ ಅವನು ಪೋಲೀಸರ ಕೈಯಿಂದ ಬಚಾವಾದ. ಆ ವಿಜಯದ ನಗೆ ಅವನ ಮುಖದಲ್ಲಿತ್ತು.</p>
<p><strong><em>-ಎಂ. ಆರ್. ಜಯಶ್ರೀ</em></strong>(ಕೆಂಟ್, ವಾಷಿಂಗ್‍ಟನ್)</p>
<p>
<strong>ಯಾರಿಗೆ ಯಾರು?</strong>
</p>
<p>'ನೋಡಮ್ಮ ಜಾನಕಿ, ಇವನೇ ನಿನ್ನ ಮೈದುನ. ಮೈದುನನೆಂದರೆ ಅಂಥಿಂಥೋನಲ್ಲ. ಲಕ್ಷ್ಮಣನಂಥೋನು. "ದಿನೂ, ಅತ್ತಿಗೆಗೆ ನಮಸ್ಕಾರ ಮಾಡೋ. ವಯಸ್ಸಿನಲ್ಲಿ ಚಿಕ್ಕೋಳಾದ್ರೂ ವಾವೇಲಿ ತಾಯಿ ಸಮಾನ".</p>
<p>"ಅತ್ತಿಗೆ ಸೀತೆ ಹಾಗಿದ್ರೆ ಮೈದುನ ಲಕ್ಷ್ಮಣನಂತೆ ಇದ್ದೇ ಇರ್ತಾನೆ"- ಹಿಂದೆಯೇ ಹಿರಿಯರೊಬ್ಬರ ಟೇಕೆ.</p>
<p>ಜಾನಕಿ, ನವವಧುವಿಗೆ ಶೋಭಿಸುವಂತೆ ಲಜ್ಜೆಯಿಂದಲೂ, ಹುಡುಗತನದ ಕುತೂಹಲದಿಂದಲೂ ತನ್ನ ಪಾದಗಳಿಗೆ ನಮಸ್ಕರಿಸಿ ತಲೆಯೆತ್ತಿದ ಹುಡುಗನನ್ನೊಮ್ಮೆ ನೋಡಿದಳು. ನಿಷ್ಕಲ್ಮಷವಾದ ಎಳೆಯ ಮುಖ. ತನ್ನ ವಯಸ್ಸೇ ಇರಬಹುದು. ಅವನಿಗೂ ತನ್ನ ಹೊಸ ಅತ್ತಿಗೆಯ ನೋಟದಿಂದ ಗಲಿಬಿಲಿಯಾಗಿರಬಹುದು. ತಕ್ಷಣ ಅಲ್ಲಿಂದ ಕಾಲು ತೆಗೆದಿದ್ದ.</p>
<p>ರಂಗವಲ್ಲಿಯಿಂದ ಸಿಂಗರಿಸಿದ ಹೊಸ್ತಿಲ ಮೇಲಿರಿಸಿದ ಸೇರಕ್ಕಿಯನ್ನು ಫಳಫಳನೆ ಹೊಳೆಯುವ ಗೆಜ್ಜೆ ಕಾಲುಂಗುರದಿಂದ ಶೋಭಿಸುತ್ತಿದ್ದ ತನ್ನ ಬಲಗಾಲಿನಿಂದ ನಾಜೂಕಾಗಿ ಎಡವಿ ಜಾನಕಿ ಗಂಡನ ಮನೆಗೆ ಬಂದಳು. ಆಕೆಯ ಬರುವು ಹೆಣ್ಣುಮಕ್ಕಳೇ ಇಲ್ಲದ ಆ ಮನೆಗೆ ನಂದನವನಕ್ಕೆ ಬೆಳದಿಂಗಳು ಬಂದಹಾಗಾಯ್ತು.</p>
<p>ಮುಂದೇನಾಯಿತು? ಜಾನಕಿ ಕುಳಿತಲ್ಲೇ ಚಡಪಡಿಸಿ ನೆನಪಿನೆಳೆಯನ್ನು ಜೋಡಿಸಿದಳು. ಹೌದು, ತಾನು ಹತ್ತಾರು ವರ್ಷಗಳ ಹಿಂದಿರಲಿಲ್ಲವೆ?</p>
<p>ಹೊಸ ಮನೆಗೆ ಬಂದ ನಾಲ್ಕಾರು ದಿನಗಳಲ್ಲೇ ಸ್ವಪ್ರಯತ್ನದಿಂದಲೂ, ತನ್ನ ಸುಸ್ವಭಾವದ ನೆರವಿನಿಂದಲೂ ಬಹುಬೇಗ ಹೊಂದಿಕೊಂಡಳು. ಎಲ್ಲರಿಂದಲೂ ಆಕರ್ಷಿತಳಾದ ಅವಳನ್ನು ಆಕರ್ಷಿಸಿದ್ದು ದಿನೇಶ. ಆತ ತುಂಬಾ ಗಂಭೀರ. ಸಾಲದುದಕ್ಕೆ ಹೆಂಗಸರೆಂದರೆ ಅತಿ ಲಜ್ಜೆ. ಆತನ ಈ ಗುಣಗಳಲ್ಲಿ ಜಾನಕಿಯನ್ನು ಅವನತ್ತ ಆಕರ್ಷಿಸಿದ್ದು, ಅವನ ಮುಖದ ಮೇಲೆ ನಿರಂತರವಾಗಿ ನೆಲೆಸಿದ್ದ ಏನೋ ಚಿಂತೆ. ಸ್ವತಃ ನಗುವಿನ ಚಿಲುಮೆಯಾದ ತನಗೆ ಆ ಚಿಂತೆಯನ್ನು ಕಂಡು ವಿಸ್ಮಯ! ಯಾಕಿರಬಹುದು ಈ ದುಗುಡ? ಒಲುಮೆಯಿಂದ ಮಾತನಾಡಿಸಿ ಆ ಚಿಂತೆಗೆ ಕಾರಣವರಿಯಲು ಸಂಕೋಚ, ಬಿಗುಮಾನ. ಆದರೆ ಅಣ್ಣ ತಮ್ಮಂದಿರ ನಡುವೆ ಬೆಳೆದುಬಂದ ಆ ದಿಟ್ಟೆಗೆ ದಿನೇಶ ಸಮಸ್ಯಾಪೂರ್ಣನೇ. ಕೇಳಿದ್ದಕ್ಕೆ ಚುಟುಕು ಉತ್ತರ ಕೊಟ್ಟು ಜಾಗ ಬಿಡುವ ಗಿರಾಕಿ. ಇದರಿಂದ ಜಾನಕಿಗೆ ಒಮ್ಮೊಮ್ಮೆ ಕೋಪ, ನಿರಾಸೆಗಳುಂಟಾಗುತ್ತಿದ್ದುವು. ಹಾಗೆಂದು ಸುಮ್ಮನೆ ಕೂರಲೂ ಅವಳ ವಯಸ್ಸು, ಉತ್ಸಾಹ ಬಿಡದು. ಅತ್ತೆಯಮನೆಯಲ್ಲಿ ಎಲ್ಲರನ್ನೂ ಒಲಿಸಿಕೊಂಡು, ಅವರೆಲ್ಲರ ಕಷ್ಟ, ಸುಖ, ಸಮಸ್ಯೆಗಳಿಗೆ ತಾನೊಂದು ಆಧಾರವಾಗಬೇಕು, ಲಕ್ಷ್ಮಣನಂತಹ ದಿನೇಶನಿಗೆ ತಾನು ಸೀತೆಯಂತಹ ಅತ್ತಿಗೆಯೇ ಆಗಬೇಕು. ಹೀಗೆ ನೂರಾರು ಕಾಮನಬಿಲ್ಲಿನ ಕನಸುಗಳು ಆ ಹುಡುಗಿಗೆ.</p>
<p>ದೇವರು ಫಲ ಕೊಡ್ತಾನೆ, ಆದರೆ ನಿಧಾನ. ಅಷ್ಟರಲ್ಲಿ ನಾವು ಆತುರಪಡಬಾರದು- ಹೀಗೆ ಯೋಚಿಸಿದ ಜಾನಕಿ, ತನ್ನ ಯೋಚನೆಗೆ ತಾನೇ ನಕ್ಕಳು ಒಂದು ದಿನ. ಅವಳಿಗೆ ಅಂದು ಸಂತೋಷವಾಗಿತ್ತು. ದಿನೇಶ ತಾನಾಗಿ ಅವಳನ್ನು ಚದುರಂಗದಾಟಕ್ಕೆ ಕರೆದಿದ್ದ! ತನಗೆ ಅದರ ಗಂಧವೇ ತಿಳಿಯದು. ಆದರೇನಾಯಿತೀಗ? ತನ್ನ ಬಹುದಿನದ ಕನಸು ಇಂದು ನನಸಾಗಲಿಲ್ಲವೇ? ಆತನೊಡನೆ ಮಾತನಾಡಲು ಮತ್ತಷ್ಟು ಅವಕಾಶ ಸಿಗಲಿಲ್ಲವೆ? ಒಂದು ಗಂಟೆಯ ಹೊತ್ತಿಗೆ ಅವಳಿಗೆ ಆಟದಲ್ಲಿ ಆಸಕ್ತಿ ಬಂತು. ದಿನೇಶ ಅವಳ ಚುರುಕಿಗೆ ಹೊಗಳಿಯೂ ಹೊಗಳಿದನೆಂದರೆ....</p>
<p>ಹಾಗೆ ಷುರುವಾಯ್ತು ತನ್ನ, ದಿನೇಶನ ಪರಿಚಯ. ಸ್ವಭಾವತಃ ಅಂತರ್ಮುಖಿಯಾದ ದಿನೇಶ ಜಾನಕಿಗೆ ಹೊಂದಿಕೊಂಡದ್ದು ಅವಳ ಪಾಲಿಗೇನೂ ಸುಲಭದ ಮಾತಲ್ಲ. ಹೆಜ್ಜೆ ಹೆಜ್ಜೆಗೆ, ಗಳಿಗೆ ಗಳಿಗೆಗೆ, ಅವನಿಗೆ ಪ್ರತ್ಯಕ್ಷವಾಗಿ, ಪರೋಕ್ಷವಾಗಿ ಸಹಾಯಕಳಾಗಿ ಅವನ ಮನ ಒಲಿಸಿಕೊಂಡಳು. ಸತ್ಯದ ಮುಂದೆ ಸಮಸ್ಯೆ ತಲೆ ಬಾಗಿದಂತೆ ದಿನೇಶ ಅವಳೆಡೆಗೆ ಬಾಗಿ, ತನ್ನ ಸಂಪೂರ್ಣ ಭಾರವನ್ನು ಅವಳ ಪುಟ್ಟ ಹೆಗಲ ಮೇಲೆ ಹೊರಿಸಿದ.</p>
<p>ಅಂದಿನಿಂದ ತನ್ನ ದಿನಚರಿಯೇ ಬದಲಾಯಿತಲ್ಲವೆ?... ಜಾನಕಿ ಯೋಚಿಸಿದಳು. ಹಳ್ಳಿಯಲ್ಲಿ ಅವನ ಓದಿಗೆ ತೊಂದರೆಯೆಂಬ ಕಾರಣದಿಂದ ಮೈದುನನನ್ನು ತನ್ನ ಬಳಿಗೇ ಕರೆಸಿಕೊಂಡಿದ್ದಳು. ಆ ದಿನಗಳಲ್ಲಿ-</p>
<p><em>ಅಮೆರಿಕನ್ನಡದ ಕತೆಗಳು/೨೨೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೨೧</em><br />ಬೆಳಿಗ್ಗೆ ಅಲಾರಾಂ ಇಟ್ಟು ಅವನನ್ನು ಎಬ್ಬಿಸುವುದರಿಂದ ಹಿಡಿದು, ಆತನ ಬ್ರಷ್ಷಿಗೆ ಪೇಸ್ಟ್ ಹಾಕಿ, ರೇಜ಼ರ್‍ಗೆ ಬ್ಲೇಡು ಸಿಕ್ಕಿಸುವುದೂ ತನ್ನ ಕೆಲಸವೇ. ಮಾಡಿದ ತಿಂಡಿ ಬಿಸಿಯಾಗಿದ್ದರೆ ಹಾಗೇ ಬಿಟ್ಟು ಹೊರಟುಬಿಡುತ್ತಿರಲಿಲ್ಲವೆ? ಆ ಭಯಕ್ಕೆ ತಾನು ತಿಂಡಿಯನ್ನು ದೊಡ್ಡ ತಟ್ಟೆಗೆ ಹಾಕಿ ಬಿಸಿ ಆರಿಸಿ, ಅವನ ಹಿಂದೆ ಹಿಂದೆ ಸುತ್ತಿ ಕೊಡುತ್ತಿದ್ದಳು. ಅನಂತರ ಹಿಂದಿನ ದಿನ ಗಂಡನ ಬಟ್ಟೆಗಳೊಂದಿಗೆ ಇಸ್ತ್ರಿ ಮಾಡಿದ ಆತನ ಬಟ್ಟೆಗಳನ್ನು ಅವನ ಮುಂದೆ ಹಿಡಿಯಬೇಕು. ಇಷ್ಟು ಮಾಡಿ- ಷೂಸು, ಕಾಲ್ಚೀಲ, ಕರವಸ್ತ್ರ ಇವುಗಳನ್ನು ಸಿದ್ಧಪಡಿಸಿಕೊಟ್ಟರೂ, ಹೇಗೋ ತಡಮಾಡಿಕೊಂಡು ಆತುರಾತುರವಾಗಿ ಕಾಲೇಜಿಗೆ ಓಡಿ ಹೋಗುತ್ತಿದ್ದ ಆತನ ಚಿತ್ರವನ್ನು ಜಾನಕಿ ಈಗಲೂ ಚಿತ್ರಿಸಿಕೊಂಡು ನಗಬಲ್ಲಳು.</p>
<p>ಆತ ಮನೆಗೆ ಬರುವುದರೊಳಗೆ ತನ್ನ ಕೆಲಸವೆಲ್ಲಾ ಮುಗಿದುಹೋಗುತ್ತಿತ್ತು. ಅವನು ಬಂದೊಡನೇ ತಿಂಡಿ ಕೊಡಬೇಕು. ಅವನದನ್ನು ಹೊಗಳಲೇಬೇಕು. ಇಲ್ಲದಿದ್ದರೆ ತನ್ನ ಮುಖ ಬಾಡಿಹೋಗುತ್ತಿತ್ತು.</p>
<p>ತಾವಿಬ್ಬರೂ ಹೀಗೇ ಅನ್ಯೋನ್ಯವಾಗೇ ಇದ್ದರೆಂದಲ್ಲ, ಆಗಾಗ್ಗೆ ಸಣ್ಣ ಪುಟ್ಟ ಮೌನ ಕಲಹಗಳೂ ಉಂಟಾಗುತ್ತಿದ್ದುವು. ಮಾತಿಲ್ಲ, ಕಥೆಯಿಲ್ಲ, ಇಬ್ಬರ ಮುಖದಲ್ಲೂ ಕಿಣಿಕಿಣಿಯೆಂದು ಒಂದು ಬಗೆಯ ರೋಷ ಉಕ್ಕುತ್ತಿತ್ತು. ಅದನ್ನು ತಕ್ಷಣ ಗಮನಿಸುವವರೆಂದರೆ ತನ್ನವರು.</p>
<p>'ಜಾನಿ, ನಿನ್ನ ಮೈದುನ ಏನು ಮಾಡಿದ?' ಮುಸಿ ಮುಸಿ ನಗುತ್ತಾ ಕೇಳುತ್ತಿದ್ದರವರು. ಅದಕ್ಕುತ್ತರ ತಾನು ಪಾತ್ರೆಗಳನ್ನು ಕುಕ್ಕುತ್ತಿದ್ದ ಶಬ್ದ ಒಂದೇ.</p>
<p>ತಾನು ಮಧ್ಯೆ, ಆ ಕಡೆ ಗಂಡನಿಗೆ, ಈ ಕಡೆ ಮೈದುನನಿಗೆ ತಟ್ಟೆಗಳನ್ನು ಹಾಕಿ ಊಟಕ್ಕೆ ಕೂರುವ ಪದ್ಧತಿ ಅಂತಹ ದಿನಗಳಲ್ಲಿ ವ್ಯತ್ಯಾಸವಾಗುತಿತ್ತು. ತನ್ನವರನ್ನು ಅಂದು ಮಧ್ಯೆ ಕೂರಿಸುತ್ತಿದ್ದಳು. ಆಗೆಲ್ಲಾ ಅವರೇ ಗಲಾಟೆ ಮಾಡಿ ದಿನದಂತೆ ಬದಲಾಯಿಸುತ್ತಿದ್ದರು. ಅಲ್ಲಿಗೇ ತಮ್ಮ ಮೌನ ಕಲಹ ಮುಗಿಯುತ್ತಿತ್ತು. ತಾನು ಕಾಲೇಜಿನಿಂದ ಬಂದಾಗ ಅತ್ತಿಗೆ ಬಾಗಿಲಲ್ಲಿ ನಿಂತವಳು ಎಂದಿನಂತೆ ನಗಲಿಲ್ಲವೆಂಬುದೇ ಮೈದುನನ ದುಗ್ಧಿ. ಅವನಿಗಿಷ್ಟವೆಂದು ಮಾಡಿದ ಕೋಡುಬಳೆ ಕೊಟ್ಟರೆ ಒಂದೇ ಒಂದು ಸಲಾನೂ ಹೊಗಳದೆ ಸಿಡಿಮಿಡಿಯೆಂದು ತಿಂದುಕೊಂಡು ಹೋದ ಅಂತ ಅತ್ತಿಗೆಯ ಆಕ್ರೋಶ. ತಮ್ಮ ಜಗಳಕ್ಕೆ ಇದಕ್ಕಿಂತ ಹೆಚ್ಚಿನ ಕಾರಣ ಸಿಗುತ್ತಿರಲಿಲ್ಲ.</p>
<p>ಹೀಗೆ ಎಷ್ಟೋ ದಿನಗಳು ಕಳೆದುವು. ಕಾಲ ಕಳೆದಂತೆ, ತನ್ನ ಮಕ್ಕಳಿಬ್ಬರೂ ಹುಟ್ಟಿ ಬೆಳೆದಂತೆ, ತನ್ನ-ಅವನ ಅಸೀಮ ಪ್ರೀತಿ ವಿಶ್ವಾಸಗಳೂ ಬೆಳೆದುವು. ತನ್ನ ಅರಿವಿಲ್ಲದೆಯೇ ತಾನು ಅವನನ್ನು ತಾಯಿಯಾಗಿ ಪೋಷಿಸಿ, ಆರೈಕೆ ಮಾಡಿದ್ದಳು. ತಂಗಿಯಾಗಿ ಒಡನಾಟವಾಡಿದ್ದಳು, ಗೆಳತಿಯಾಗಿ ಮನರಂಜಿಸಿದ್ದಳು. ಹೆಪ್ಪುಗಟ್ಟಿದ್ದ<br />ಹಿಮದಂತಹ ಅವನ ಹೃದಯವನ್ನು ಆಕೆ ನಿಧಾನವಾಗಿ ಕರಗಿಸಿದ್ದಳು. ಹೊರ ಜಗತ್ತನ್ನು ನೋಡುವ ಆಸಕ್ತಿಯನ್ನೂ, ನಂಬುವ ಧೈರ್ಯವನ್ನೂ ಅವನಲ್ಲಿ ಉಂಟುಮಾಡಿದ್ದಳು.</p>
<p>ಪ್ರತಿಯಾಗಿ ತಾನು ಆತನಿಂದ ಅಪೇಕ್ಷಿಸಿದ್ದೇನು?</p>
<p>"ಅತ್ತಿಗೆ, ನೀನು ಬೇರೆಯಲ್ಲ. ಅಮ್ಮ ಬೇರೆಯಲ್ಲ ನನಗೆ."</p>
<p>ದಿನೇಶನ ಈ ಹೃತ್ಪೂರ್ವಕವಾದ ಹೊಗಳಿಕೆಯೊಂದನ್ನೇ.</p>
<p>ಒಂದು ರೀತಿಯಲ್ಲಿ ಅವನ ಮೇಲಿನ ಅವಳ ವಿಶ್ವಾಸ ಯಾರಾದರೂ ಬೆರಳು ಕಚ್ಚುವಂತಹುದೇ. ಕಾಯಿ ಒಡೆದರೆ, ಅದರ ಎಳೆನೀರನ್ನೂ ತನ್ನ ಮಕ್ಕಳೊಂದಿಗೆ ಕೊಡುವ, ಹಾಲಿನ ಮೇಲಿನ ಕೆನೆಯನ್ನೂ ಅವನಿಗಾಗಿ ಕಾಯ್ದಿರಿಸುವ ಅವಳ ನಿಸ್ವಾರ್ಥತೆಗೆ ಅವಳ ಗಂಡನೇ ಅಚ್ಚರಿಪಟ್ಟಿದ್ದಾರೆ. "ನಾನೇ ಅವನಾಗಿದ್ದಿದ್ದರೆ" ಎಂದು ತೆಳುಹಾಸ್ಯ ಮಾಡಿದ್ದಾರೆ. "ಅವನು ಧನ್ಯ!" ಎಂದು ತನ್ನನ್ನು ಪರೋಕ್ಷವಾಗಿ ಹೊಗಳಿದ್ದಾರೆ.</p>
<p>ಅವಳ ಜೊತೆಯಲ್ಲಿ ದಿನೇಶ ತಾಯಮಡಿಲ ಮಗುವಿನಂತೆ ನಿರ್ಭಯವಾಗಿ, ನಿರಾತಂಕವಾಗಿ ದಿನಗಳೆದಿದ್ದಾನೆ. ಅದೆಷ್ಟೋ ಬಾರಿ ಅವರ ಮುಖ ಧನ್ಯತೆಯಿಂದ ಬೆಳಗಿದೆ. ಆತನ ಓದು ಮುಗಿದಿದೆ. ಕೆಲಸದ ಬೇಟೆಯಲ್ಲಿದ್ದಾನೆ. ಅತ್ತಿಗೆಯ gooಜ-ಟuಛಿಞ ಕೇಳದೆ ಆತ ಅರ್ಜಿಗಳನ್ನೇ ಸಲ್ಲಿಸ.</p>
<p>"ನೋಡತ್ಗೆ, ಈ ಕೆಲಸಕ್ಕೆ ಚಿಠಿಠಿಟಥಿ ಮಾಡ್ಲಾ? ನಿಂಗೇನನ್ಸುತ್ತೆ? ಸಿಗುತ್ತೇನತ್ಗೆ?" ಜಾನಕಿ ಆಗೆಲ್ಲಾ ನಗುತ್ತಿದ್ದಳು.</p>
<p>"ನಿಂಗಲ್ದೆ ಇನ್ಯಾರಿಗೆ ಸಿಗುತ್ತೆ? ಸುಮ್ಮನೆ ಮಾಡು"</p>
<p>"ಕೆಲಸವಾಗಲೇ ಸಿಕ್ಕೇ ಬಿಡ್ತೇನೋ ಅನ್ನುವ ಭ್ರಾಂತಿಯಿಂದ ದಿನೇಶ ಕುಣಿಯುತ್ತಿದ್ದ. ಎಷ್ಟೋ ಬಾರಿ ಯಾರಿಂದಲೂ ಉತ್ತರ ಬರದೆ ಅವನು ಪುನಃ ಅಂತರ್ಮುಖಿಯಾಗಲು ಹವಣಿಸುತ್ತಿದ್ದುದುಂಟು. ಆಗ ಜಾನಕಿ ಗದರಿಸುತ್ತಿದ್ದಳು.</p>
<p>"ನಿಮ್ಮಣ್ಣನಿಗೆ ನಿನ್ನನ್ನು ಸಾಕೋಕಾಗಲ್ವ ದಿನೂ? ನಮಗೆ ಮೂರು ಮಕ್ಕಳು. ದಿನೂ ಮೊದಲನೆಯವನು"</p>
<p>ಬೇರೆ ಊರಲ್ಲಿ ದೊರಕಬಹುದಾದ ಕೆಲಸಗಳಿಗೆ ಅರ್ಜಿ ಹಾಕುವಾಗ ಆತ ಒಮ್ಮೊಮ್ಮೆ ದಿಙ್ಮೂಢನಾಗುತ್ತಿದ್ದ. ದಾರಿ ತಪ್ಪಿದ ಕರುವಿನಂತಾಡುತ್ತಿದ್ದ.</p>
<p>"ಈ ಊರ್ನಲ್ಲಿ ಕೆಲಸ ಸಿಕ್ರೇನೇ ಅತ್ಗೆ ನಾನು ಹೋಗೋದು. ಬೇರೆ ಊರ್ನಲ್ಲಿ ನಾನೊಬ್ನೆ ನಿಭಾಯಿಸಲಾರೆ, ನೀನು ನನ್ನನ್ನು ಪರಾವಲಂಬಿ ಮಾಡಿಬಿಟ್ಟಿರುವೆ. ನನ್ನನ್ನು ನೋಡಿಕೊಳೋಕೆ ನೀನೂ ಬಾ"</p>
<p>"ಅಯ್ಯೋ ಪಾಪ! ನಿನ್ನ ಜೊತೆ ನಾನ್ಯಾಕೆ ಬರಲಿ? ಮದ್ವೆ ಮಾಡ್ಕೋ. ಹೆಂಡತಿ ನೋಡ್ಕೋತಾಳೆ ನಿನ್ನ, ನಿಮ್ಮಣ್ಣನ್ನ ನಾನು ನೋಡ್ಕೊಳ್ಳಲ್ವೇ ಹಾಗೆ."</p>
<p><em>ಅಮೆರಿಕನ್ನಡದ ಕತೆಗಳು/೨೨೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೨೩</em><br />'ಹೆಂಡತಿ!' ಬೆಚ್ಚಿಬಿದ್ದ ದಿನೇಶ.</p>
<p>ಉಗುಳು ನುಂಗಿ ಕೊನೆಗೆ ಅಂದ-</p>
<p>'Imಠಿossibಟe' ಅತ್ತಿಗೇನ ಮರೆತುಬಿಡಬೇಕೇ ತಾನು? ಅಬ್ಬಾ! ಎನ್ನಿಸಿತು ದಿನೇಶನಿಗೆ.</p>
<p>ಅವನ ಉತ್ಕಟೇಚ್ಛೆಯಂತೆ ಅದೇ ಊರಲ್ಲಿ ಕೆಲಸ ಸಿಕ್ಕಿದ ದಿನ?</p>
<p>ದೋಸೆ ಹಿಟ್ಟು ತಿರುವುತ್ತಿದ್ದ ತನ್ನನ್ನು ಅನಾಮತ್ತು ಎತ್ತಿ ನಿಲ್ಲಿಸಿ, ತನ್ನ ಕಾಲಿಗೆ ನಮಸ್ಕರಿಸಿ ಆತ ಹೇಳಿದ್ದ-</p>
<p>"ಅತ್ತಿಗೆ, ನನ್ನನ್ನು ಹರಸು. ನಿನ್ನ ಶುಭಾಶೀರ್ವಾದದಿಂದ ಕೆಲಸ ಸಿಕ್ಕಿಬಿಡ್ತಮ್ಮ" ಮುಂದೆ ಜಾನಕಿಗೆ ಆ ದೃಶ್ಯ ನೆನಪಿಗೆ ಬಂದಾಗಲೆಲ್ಲಾ ಗಂಟಲು ಬಿಗಿದು ಬಿಗಿದು ಬಂದಿದೆ.</p>
<p>ಜಾನಕಿಯ ಕನಸು ನನಸಾಗಿದೆ. ಸುಪುತ್ರಿಯಾಗಿ, ನಲ್ಮೆಯ ಪತ್ನಿಯಾಗಿ, ಸಿರಿ ಸೊಸೆಯಾಗಿ, ಮಮತೆಯ ತಾಯಿಯಾಗಿ ತನ್ನ ಬಾಳಿನ ಸಾರ್ಥಕ್ಯವನ್ನವಳು ಕಂಡುಕೊಂಡಿದ್ದಾಳೆ. ಮುಂದಿನ ಸುಂದರ ಕನಸನ್ನು ಹೆಣಿಯುವ ಸಾಹಸದಲ್ಲಿದ್ದಾಳೆ ಅವಳು.</p>
<p>ದಿನೇಶನ ಮದುವೆಯಾಗಬೇಕು.</p>
<p>ಅವನ ಸ್ವಭಾವ ತನಗೆ ಪರಿಚಯವಿರುವಷ್ಟು ಮತ್ಯಾರಿಗೂ ಇಲ್ಲ. ಅವನ ರೂಪ, ಗುಣಗಳಿಗೆ ತಕ್ಕಂಥ ಹೆಣ್ಣು ನೋಡುವ ಜವಾಬ್ದಾರಿ ತನ್ನದಲ್ಲವೇ? ಊರಿನಿಂದ ಅತ್ತೆಯವರೂ ಜಾತಕಗಳನ್ನೂ, ಕನ್ಯೆಯರ ಫೋಟೋಗಳನ್ನೂ ಕಳಿಸಿದ್ದರು. ಜಾನಕಿ ಅವು ಯಾವುದನ್ನೂ ಮೆಚ್ಚಲಿಲ್ಲ. ಒಬ್ಬರೂ ತನ್ನ ಅತಿಶಯದ ಮೈದುನನಿಗೆ ಸರಿದೂಗರು. ಅಲ್ಲದೆ ದಿನೇಶನೂ ಹೇಳಿದ್ದ-</p>
<p>"ಅತ್ತಿಗೆ, ನನ್ನ ಹೆಂಡತಿಯನ್ನು ಆರಿಸುವ ಭಾರ ನಿನಗೆ ಬಿಟ್ಟಿದ್ದೀನಿ. ನೀನು ಯಾರನ್ನು ಆರಿಸಿದರೆ ಅವಳಿಗೆ ತಾಳಿ ಕಟ್ತೀನಿ."</p>
<p>ತನ್ನ ಈ ಹೊಣೆಗಾರಿಕೆ ಅತ್ಯಂತ ಗುರುತರವಾದುದೆಂದು ಜಾನಕಿ ಭಾವಿಸಿದಳು. ಅಂದಿನಿಂದ ಬಸ್ಸಿನಲ್ಲಿ ಕುಳಿತಾಗ, ಸಿನೆಮಾ ಹೋಟೆಲ್‍ಗಳಿಗೆ ಭೇಟಿಕೊಟ್ಟಾಗ, ಬೀದಿಯಲ್ಲಿ ಓಡಾಡುವಾಗ ತನ್ನ ಮೈದುನನಿಗೆ ಅನುರೂಪಳಾದ ಹುಡುಗಿಯನ್ನು ಆರಿಸಿ, ಮನದಲ್ಲೇ ಮಂಡಿಗೆ ತಿನ್ನುತ್ತಿದ್ದಳು.</p>
<p>ತನ್ನ ಆ ನಿರಂತರ ಶ್ರಮದ ಫಲ ಅನುರಾಧ. ತನ್ನ ಆಯ್ಕೆಯನ್ನು ಅತ್ತೆಯವರು, ಯಜಮಾನರು, ಎಲ್ಲಿರಿಗಿಂತ ಮಿಗಿಲಾಗಿ ದಿನೇಶ ಹೊಗಳಿದ್ದ.</p>
<p>"ಅತ್ತಿಗೆ, ನಿನ್ನ ಆಯ್ಕೆ ತುಂಬಾ ಚೆನ್ನಾಗಿದೆ. ಆದ್ರೆ ಸ್ವಭಾವ ನಿನ್ನಹಾಗಿರಬೇಕು. ನೀನು ತಿದ್ಕೊಡ್ತೀಯಾ?" ಅವನು ತನ್ನ ಮೇಲಿನ ಅಭಿಮಾನವನ್ನೂ, ಹುಡುಗಿಯ<br />ಮೇಲಿನ ಮೆಚ್ಚುಗೆಯನ್ನೂ ಹೀಗೆ ವ್ಯಕ್ತಪಡಿಸಿದಾಗ ಜಾನಕಿ ತೃಪ್ತಿಪಟ್ಟಳು.</p>
<p>ಮುಂದೆ ಕೆಲವೇ ದಿನಗಳಲ್ಲಿ ಹೊಚ್ಚ ಹೊಸ ಕಲ್ಯಾಣ ಮಂಟಪದಲ್ಲಿ, ನೂರಾರು ಆಹ್ವಾನಿತರ ಸಮ್ಮುಖದಲ್ಲಿ ತನ್ನ ಪ್ರೀತಿ ಪಾತ್ರನಾದ ಮೈದುನ ತನ್ನ ಬಾಳ ಗೆಳತಿಯ ಕೈ ಹಿಡಿದುದನ್ನು ಕಣ್ಣರಳಿಸಿ ನೋಡಿದಳು.</p>
<p>ಯೋಚಿಸುತ್ತಾ ಕುಳಿತ ಜಾನಕಿಯ ಮುಖ ಮ್ಲಾನವಾಯಿತು. ಅನಂತರದ ದಿನಗಳನ್ನು ನೆನಪು ಮಾಡಿಕೊಳ್ಳಲು ಪ್ರತಿಭಟಿಸಿ, ಆಕೆಯ ಮನ ಸೋತಿತು.</p>
<p>ಮುಂದೆರಡು ತಿಂಗಳುಗಳಲ್ಲಿ ದಿನೇಶ ಸೂಕ್ಷ್ಮವಾಗಿ ಬದಲಾಯಿಸತೊಡಗಿದ್ದು ಜಾನಕಿಯ ಮೆದು ಮನಸ್ಸಿಗೆ ಗೋಚರಿಸಿತು. ಅವಳು ಮನದಲ್ಲೇ ಮಿಡುಕ ತೊಡಗಿದರು, 'ದಿನೂ, ಈಚೀಚೆಗೆ ನನ್ಹತ್ರ ಮಾತೇ ಕಮ್ಮಿ ಮಾಡಿದ್ದಾನೆ. ಈಗ ನಾನವನಿಗೆ ಬೇಡ.' ಅಂತಹ ಸಂದರ್ಭಗಳಲ್ಲಿ ಮಂಕಾದ ತನ್ನ ಮುಖವನ್ನು ನೋಡಿ, ಅರ್ಥವಾದವರಂತೆ ನಕ್ಕು ತಲೆ ಸವರುತ್ತಿದ್ದರು ತನ್ನವರು. ಆಗ ಅದುಮಿಟ್ಟಿದ್ದಅಳು ಉಕ್ಕಿ ಬರುತ್ತಿತ್ತು. ಒಂದೇ ಒಂದು ಪ್ರಶ್ನೆ ಕೇಳುವ ಮನಸ್ಸು ಜಾನಕಿಗೆ; ಹಾಗೆ ಕೇಳಲು ಇದ್ದಕ್ಕಿದ್ದಂತೆ ತನ್ನಲ್ಲಿ ಧೈರ್ಯ ಸಾಲದು ಎನಿಸಿತು. ಹೇಗೆ ಕೇಳುವುದು, ಏನೆಂದು ಕೇಳುವುದು? ಆದರೂ ಅವಳ ಚಡಪಡಿಕೆ ಅವಳನ್ನು ಸುಮ್ಮನೆ ಕೂರಗೊಡಲಿಲ್ಲ. ತಲೆ ತಗ್ಗಿಸಿಕೊಂಡು, ಮೌನವಾಗಿ ಊಟ ಮಾಡುತ್ತಿದ್ದ ಮೈದುನನನ್ನು ಅವಳನ್ನು ಕೇಳಿಯೇ ಕೇಳಿದಳು-</p>
<p>'ದಿನೇಶ, ನೀನ್ಯಾಕೆ ನನ್ನ ಹತ್ತಿರ ಈಚೀಚೆಗೆ ಮಾತೇ ಆಡುಲ್ಲ'?</p>
<p>ಬಹು ಹಿಂದಿನ ಶೀತಯುದ್ಧಗಳಂತೆ ಇದೂ ಪರ್ಯಾವಸಾನವಾಗುತ್ತದೆಂದು ಆಕೆ ಆಶಿಸಿದ್ದಳು. 'ನೀನೇ ಮಾತಾಡಿಸಲಿಲ್ಲ, ನಂಗೆಷ್ಟು ಬೇಜಾರಾಯ್ತು ಗೊತ್ತಾ?' ಅಂತ ಆಸ್ಫೋಟಿಸುತ್ತಾನೆಂದು ನಿರೀಕ್ಷಿಸಿದ್ದಳು. ಆದರೆ ಹಾಗಾಗಲಿಲ್ಲ. ಕೊರೆಯುವ ಹಿಮದಂತೆ ತಣ್ಣಗೆ.</p>
<p>'ನನ್ನ ಸ್ವಭಾವಾವೇ ಕಮ್ಮಿ ಮಾತಾಡೋದು ಅತ್ತಿಗೆ' ಎಂದು ಉತ್ತರ ಕೊಡುತ್ತಲೇ ಎದ್ದು ಕೈ ತೊಳೆಯಲು ಹೋದ ದಿನೇಶ.</p>
<p>ಎರಡು ನಿಮಿಷ ದಿಗ್ಭ್ರಾಂತಳಾಗಿ ಕುಳಿತ ಜಾನಕಿಗೆ ಅನಂತರ ತೋರಿತು ತಾನು ಅಳಬೇಕು ಎಂದು. ಮಂಡಿಯಮೇಲೆ ತಲೆಯೂರಿ ಕುಳಿತು ಆಕೆ ಬಿಕ್ಕಿ ಬಿಕ್ಕಿ ಅತ್ತಳು. ಯೋಚಿಸಿದಳು- ಹೌದು! ತನಗಾದರೂ ದಿನೇಶನ ಮೇಲೆ ಯಾವ ಸ್ವಾಮ್ಯವಿದೆ? ಆತನನ್ನು ತಾನು ಮಗನೆಂದು ಕಂಡಿದ್ದಳು ನಿಜ. ಆದರೆ ಆತ ತನ್ನ ನಿಜವಾದ ಮಗನಲ್ಲವಲ್ಲ. ಅರುಣ, ಸುನೀಲ, ಮಾತ್ರ ಅಲ್ಲವೇ ತನ್ನನ್ನು 'ಅಮ್ಮ' ಎಂದು ಕರೆಯುವುದು. ದಿನೇಶ 'ಅತ್ತಿಗೆ' ಅಂತಾನೆ. ಬರೀ ಅತ್ತಿಗೆ, ಅಮ್ಮ ಅಲ್ಲ! ಅವನ ಅಮ್ಮ ದೂರದ ಊರಲ್ಲಿದ್ದಾರೆ.</p>
<p>ಈ ಹೊಸ ಪರಿಸ್ಥಿತಿಗೆ ಬಹಳ ದಿನಗಳೇನೂ ಹೊಂದಿಕೊಳ್ಳಬೇಕಾಗಲಿಲ್ಲ.</p>
<p><em>ಅಮೆರಿಕನ್ನಡದ ಕತೆಗಳು/೨೨೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೨೫</em><br />ಆ ಶ್ರಾವಣಮಾಸದಲ್ಲಿ ಚಿಟ ಚಿಟ ಮಳೆ ಸುರಿಯುತ್ತಲೇ ಇತ್ತು. ಆಕಾಶ ಅಳುತ್ತಾ ಇತ್ತು. ಅಂತಹ ಒಂದು ಸಂಜೆ ಜಾನಕಿ ಊಟದ ಮನೆಯಲ್ಲಿ ಸಾಲಾಗಿ ಐದು ತಟ್ಟೆಗಳನ್ನಿಟ್ಟು ಬಡಿಸಿದಳು; ಮೈದುನ ಓರಗಿತ್ತಿ, ಗಂಡ, ಮಕ್ಕಳಿಗೆ ಔತಣದೂಟವದು. ಯಾವಾತನನ್ನು ತನ್ನ ಸಂಸಾರದಲ್ಲಿ ಶಾಶ್ವತನೆಂದು, ಅನಿವಾರ್ಯನೆಂದು ಈವರೆಗೆ ತಿಳಿದಿದ್ದಳೋ ಆ ಮೈದುನ ಇಂದು ತನ್ನ ಮನೆ ಬಿಟ್ಟು ಹೋಗುತ್ತಿದ್ದಾನೆ. ಅವನಿಗಾಗಿ ಈ ಔತಣ. ಊಟ ಮೌನವಾಗಿ ಸಾಗಿದೆ. ಹೊರಗೆ ಚಿಟಚಿಟ ಮಳೆಯ ಸದ್ದು.</p>
<p>ಮುಂದೆ ಹತ್ತೇ ನಿಮಿಷ. ಆತನ ಸಾಮಾನುಗಳನ್ನೆಲ್ಲಾ ವ್ಯಾನಿನಲ್ಲಿ ತುಂಬಿಸಲಾಯಿತು. ತಾನು ಯಾಂತ್ರಿಕವಾಗಿ ತಂಗಿಗೆ ಕುಂಕುಮವಿಟ್ಟು ಆಗಾಗ್ಗೆ ಬರಲು ವಿನಂತಿಸಿಕೊಳ್ಳುತ್ತಿದ್ದಾಳೆ. ಮೈದುನನೆಲ್ಲಿ? ಆತ ಸಾಮಾನುಗಳನ್ನು ಅಡಕುವುದರಲ್ಲಿ ತಲ್ಲೀನನಾಗಿದ್ದಾನೆ. ಹೊರಡುವ ವೇಳೆ ಬಂದೇಬಿಟ್ಟಿದೆ. ಎಲ್ಲರೂ ಒಂದೇ ಬಾರಿಗೆ ಮಾತನಾಡುತ್ತಿದ್ದಾರೆ. ಈ ಗಲಿಬಿಲಿಯಲ್ಲಿ ದಿನೇಶ ತನಗೆ ವಿದಾಯವನ್ನು ಹೇಳಲೂ ಮರೆತು ವ್ಯಾನು ಹತ್ತಿದ್ದಾನೆ. ಕಣ್ಮರೆಯಾಗಿ ಹೋಗಿದೆ ಗಾಡಿ.</p>
<p>ಇಂತಹುದೇ ಒಂದು ಶ್ರಾವಣದ ಸಂಜೆಯಲ್ಲವೇ ದಿನೇಶ ತನಗೆ ಕೊಂಚವೂ ವೆಚ್ಚ ಕೊಡದೆ, ಮೌನವಾಗಿ ಅಭೇದ್ಯನಾಗಿ ಹೊರಟು ಹೋದದ್ದು. ಅನಂತರ ತಾನು ಮಾಡಿದ್ದೇನು? ಮನೆ ಪೂರ ಸುತ್ತಾಡಿ ಬಂದಳು. ದಿನೇಶನ ಒಂದೆರಡು ಮಡಿಸಿ ಹೋದ ಕಾಲರ್ ಬೋನ್ಸ್, ಕೆಟ್ಟು ಹೋಗಿದ್ದ ಪೆನ್ನು, ಹರಿದ ಕಾಲ್ಚೀಲ- ಇವೆಲ್ಲಾ ಅಲ್ಲೊಂದು ಇಲ್ಲೊಂದು ತನಗೆ ಸಿಕ್ಕಿದ್ದುವು. ಅವನ್ನೆಲ್ಲಾ ಒಂದುಗೂಡಿಸಿ ಒಂದೇ ಒಂದು ನಿಮಿಷ ನೋಡಿ, ಅನಂತರ ಕಸದ ಬುಟ್ಟಿಗೆ ಹಾಕಿದ್ದಳು. ಅಷ್ಟು ಮಾಡಿ ಅವಳು ಸುಮ್ಮನಾಗಲಿಲ್ಲ.</p>
<p>"ನಾನು ಏನು ಮಾಡ್ದೇಂತ ಅವನು ನಮ್ಮನ್ನೆಲ್ಲಾ ಬಿಟ್ಟುಹೋದಾರೀ" ಅರುಣ, ಸುನೀಲ ಕೂಡ ಅವನಿಗೆ ಬೇಜಾರಾಗಿಹೋದರಾ? "ನಿನ್ನ ಬಿಟ್ಟಿರೋಕೆ ಆಗುಲ್ಲ ಅತ್ತಿಗೆ" ಅಂದೋನು, ನನಗೆ 'ಹೋಗಿಬರ್ತೀನಿ' ಅಂತಾನೂ ಹೇಳದೆ ಹೊರಟುಹೋದನಲ್ಲ" ಅಂತ ಗಂಡನೊಡನೆ ತನ್ನ ಮನದಾಳವನ್ನು ತೋಡಿಕೊಂಡು ಅತ್ತಿದ್ದಳು. ಆಗವರು ಸಮಯೋಚಿತವಾಗಿ ತನ್ನನ್ನು ಸಾಂತ್ವನಗೊಳಿಸುತ್ತಾ,</p>
<p>"ಕಳೆದುಹೋದ ಕಹಿ ಪ್ರಸಂಗಾನೇ ಮೆಲುಕು ಹಾಕಬೇಡಾ ಜಾನಿ. ದಿನೇಶನ ಜೊತೆ ನೀನೂ ಚೆನ್ನಾಗಿ ಕಳೆದ ದಿನಗಳೂ ಇವೆ. ಅವನ್ನೂ ಮರೆಯಬೇಡ. ನೆನಪು ಯಾವಾಗಲೂ ಕಹಿಯಲ್ಲ"- ಎಂದು ನುಡಿದು, ಮತ್ತೂ ಒಂದು ಮಾತು ಸೇರಿಸಿದ್ದರು.</p>
<p>"ಯಾರು ನಿನ್ನನ್ನು ಮರೆತುಬಿಟ್ಟರೂ ನಾನು ನಿನ್ನನ್ನು ಬಿಡುವುದಿಲ್ಲವಲ್ಲ. ಆ ಬಗ್ಗೆ ಅನುಮಾನವಿಲ್ಲ ತಾನೇ"</p>
<p>ಗಂಡನ ಹಿತೋಕ್ತಿಯೊಂದಿಗೆ ತನ್ನದೇ ಆದ ವೇದಾಂತವನ್ನು ಜಾನಕಿ<br />ರೂಢಿಸಿಕೊಂಡಳು. ಯಾರಿಗೆ ಯಾರೂ ಇಲ್ಲ, ಬರೀ ಭ್ರಾಂತಿಯೊಡನೆ ಮನುಷ್ಯ ಆಟವಾಡುತ್ತಾನೆ. ಅಷ್ಟೆ.</p>
<p>"ಅತ್ತಿಗೆ, ಈ ಷರಟು ಚೆನ್ನಾಗಿ ಹೊಲಿದಿದ್ದಾನಾ? ನನಗೆ ಒಪ್ಪುತ್ತಾ?..."</p>
<p>ಅತ್ತಿಗೆ, ಇವತ್ತು ಆಫೀಸಿನಲ್ಲಿ ಎಂಥಾ ತಮಾಷೆ ನಡೀತು ಅಂತ?</p>
<p>"ಅತ್ತಿಗೆ, ಕಣ್ಣು ತುಂಬಾ ಉರಿ. ಎಣ್ಣೆ ಒತ್ತುತ್ತೀಯಾ ತಲೆಗೆ ಸ್ವಲ್ಪ. ನೀರು ಹಾಕ್ಕೋತೀನಿ..."</p>
<p>"ಯಾಕೆ ಮಂಕಾಗಿದ್ದಿ? ಅಣ್ಣ ಏನಾದರೂ ಅಂದನಾ? ನನಗೆ ಹೇಳಬಹುದಾದರೆ ಹೇಳತ್ತಿಗೆ ಪ್ಲೀಸ್......'</p>
<p>ಈಗ ಶ್ರಾವಣದ ಮಳೆಯ ದಿನಗಳಲ್ಲಿ, ಬೇಸಿಗೆಯ ಸಂಜೆಗಳಲ್ಲಿ, ಗಲಾಟೆಯಲ್ಲಿ, ಏಕಾಂತದಲ್ಲಿ ಜಾನಕಿ ತನ್ನ ಮೈದುನನೊಡನೆ ಕಳೆದ ಸಾವಿರ ಸಿಹಿ ಪ್ರಸಂಗಗಳನ್ನು ಮೆಲುಕು ಹಾಕುತ್ತಾಳೆ. ಹೌದು, ನೆನಪು ಕಹಿಯಲ್ಲ.</p>
<p>-<strong><em>ಸುವಾಸಿನಿ ಸುಬ್ರಹ್ಮಣ್ಯ</em></strong>(ಫ್ಲಷಿಂಗ್, ನ್ಯೂಯಾರ್ಕ್)</p>
<p>
<strong>ಪಲಾಯನ</strong>
</p>
<p>ಕೈರೋ ನಗರದ ಮಧ್ಯೆ ಸೇತುವೆಯ ಮೇಲೆ ನಿಂತು ನೈಲ್ ನದಿಯ ನೀಲಿಯನ್ನು ನೋಡುತ್ತಿದ್ದ ಶ್ರೀಕಾಂತನಿಗೆ ಕಾವೇರಿ, ಥೆಮ್ಸ್ ಎರಡು ಒಂದುಕಾಲಕ್ಕೇ ನೆನಪಿಗೆ ಬಂದು ಹುಬ್ಬು ಗಂಟಾಯಿತು.</p>
<p>ಶ್ರೀರಂಗಪಟ್ಟಣಕ್ಕೂ ಲಂಡನ್ನಿಗೂ ಸಮದೂರವಾಗಿದ್ದ ಊರಿಗೆ ಬಂದವನಿಗೆ, ಶುದ್ಧವಾದರೂ ಕಲ್ಲು ಬಂಡೆಗಳು ಹೇರಳವಾಗಿದ್ದು ದೋಣಿಗಳಿಗೆ ಅಲಾಯಖ್ಖಾದ ಕಾವೇರಿಯೂ, ಶತಮಾನಗಳಿಂದ ದೋಣಿಗಳು ಹೋಗಿ ಬಂದು ಕಸ ಎಸೆದು, ಊರ ಚರಂಡಿಗಳ ನೀರು ಹರಿದು ಕಂದುಬಣ್ಣಕ್ಕೆ ತಿರುಗಿದ ಥೇಮ್ಸ್ ನದಿಯೂ ಬೆರೆತು, ಹರಿದು, ಮಳೆ ಬಿದ್ದು ಪ್ರವಾಹ ಏರಿ ತಲೆಗೆ ನುಗ್ಗಿದ ಹಾಗೆ.</p>
<p>ನಾಳೆ ಲಂಡನ್ನು, ಲೂಸಿ, ತನ್ನ ಪತ್ನಿಯ ಮನೆ ಎಂದುಕೊಂಡರೂ ಊರಿನ ರಂಗನಾಥ ಸ್ವಾಮಿಯ ಗುಡಿ, ಗುಂಬಜ್, ದರಿಯಾದೌಲತ್, ಕೂಡಲು ಜಾಗಗಳ ನೆನಪು ಒತ್ತಿ ಒತ್ತಿ ಬರುತ್ತಿತ್ತು. ತನ್ನ ಸ್ಥಿತಿ ಎರಡು ಹುಲ್ಲು ಮೆದೆಗಳ ಮಧ್ಯೆ ನಿಂತ ಅಸಹಾಯಕವಾದ ಕತ್ತೆಗೆ ಸಮ ಎಂದುಕೊಂಡ. ಅಥವಾ ಕಾಲೇಜಿನಲ್ಲಿದ್ದಾಗ, ಮನಃಶಾಸ್ತ್ರದ ಹೆಸರಿನರಲ್ಲಿ, ಎರಡು ಗೋಲಿ ತಿನಿಸುಗಳ ಮಧ್ಯೆ ಇಟ್ಟು ಅಭ್ಯಾಸಮಾಡಿದ ಇಲಿಗೆ ಸಮ. ಯಾವೊಂದು ತಿನಿಸಿನ ಕಡೆಗೂ ಹೋಗುವ ನಿಶ್ಚಯ ಮಾಡಲಾರದೇ, ನಿಂತಲ್ಲೇ ನಿಂತು ಇದ್ದ ಕಡೆಯೇ ನೆಗೆದು ಬೀಳುವುದು ಸಾಧ್ಯ<br /><em>ಅಮೆರಿಕನ್ನಡದ ಕತೆಗಳು/೨೨೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೨೭</em><br />ಎಂದು ಪ್ರೊಫೆಸರ್ ಹೇಳಿದ್ದರಲ್ಲವೇ, ಇಂತಹ ತಾಕಲಾಟಕ್ಕೆ Posiಣive-Posiಣive ತಾಕಲಾಟ ಎಂದಲ್ಲವೇ ಹೆಸರು? ಇದು ನಿಜವಾಗಿಯೂ ಆ ಜಾತಿಯ ತಾಕಲಾಟವೇ? ಅಥವಾ, ಅಸಹ್ಯವಾದ ಎರಡರ ನಡುವೆ ಸಮದೂರದಲ್ಲಿ ನಿಂತು ಯಾವುದೂ ಬೇಡ ಎನಿಸಿ ಇದ್ದಲ್ಲೇ ಇದ್ದು ಬಿಡುವ ಪಲಾಯನ ಕ್ರಮವೋ?</p>
<p>ಇದ್ದರೂ ಇರಬಹುದು ಎನಿಸಿದ ಶ್ರೀಕಾಂತನಿಗೆ ತಾನು ಮೊದಲ ಸಲ ಕೈರೋವಿಗೆ ಬಂದದ್ದು ನೆನಪಾಯಿತು. ಇಂಗ್ಲೆಂಡಿಗೆ ಹೋಗಿ ಸೇರುವ ಆತುರದಲ್ಲಿದ್ದರೂ ಕೈರೋ ಅಲೆಗ್ಸಾಂಡ್ರಿಯಾಗಳನ್ನೂ, ಓದಿ ಮಾತ್ರಾ ತಿಳಿದಿದ್ದ ಸ್ಫಿಂಕ್ಸ್-ಮರಳು, ಹಸಿರುಗಳನ್ನು ಗೆರೆಕೊಯ್ದು ಹಾಗೆ ಬಿಡಿಸಿದ್ದರ ಪ್ರತೀಕವೋ ಎನ್ನುವ ಹಾಗೆ ನಿಂತವಳ-ಮುಂದೆ ನಿಂತು ಬದುಕಿನ ಬಗೆಗೆ ಸವಾಲು ಹಾಕಿ, ಹಾಕಿದ ಸವಾಲಿಗೆ ಉತ್ತರ ಹೊಳೆದು ಒಂದೇ ಪಟ್ಟಿಗೆ ಒಗಟು ಒಡೆಯಬಹುದಾದ ಸನ್ನಿವೇಶವನ್ನೂ ಕಲ್ಪಿಸಿಕೊಂಡು ದಾರಿ ಮಾರ್ಗವಾಗಿ ವಾರದವರೆಗೆ ತಂಗಿದ್ದ. ಈವಾಗಿನ ಸಮಸ್ಯೆ ಉದ್ಭವಿಸಬಹುದೆನ್ನುವುದೂ ಕನಸು ಮನಸ್ಸಿನಲ್ಲಿ ಬಂದಿರದಿದ್ದ ತಿಳಿ ದಿನ, ಇಪ್ಪತ್ತೆರಡರ ವಯಸ್ಸು. ಶ್ರೀರಂಗಪಟ್ಟಣದಲ್ಲಿ ಬಾಲ್ಯ, ಮೈಸೂರಿನಲ್ಲಿ ಹೈಸ್ಕೂಲು, ಬೆಂಗಳೂರಿನಲ್ಲಿ ಕಾಲೇಜು- ಉದ್ದಕ್ಕೂ ಇಲ್ಲಿಯ ವಾತಾವರಣ ಉಸಿರು ಕಟ್ಟುವ ತರಹದ್ದೆನಿಸಿ, ಇಲ್ಲಿನ ಇತಿಮಿತಿಯಿಂದ ದೂರ ಹೋಗಬೇಕು, ತಾನು ತಾನಾಗಬೇಕು ಎಂದುಕೊಂಡ ಜೀವ. ಅವಕಾಶ ಸಿಕ್ಕಿದ ಕೂಡಲೇ ನೆಲಕ್ಕೆ ಕಾಲೊತ್ತಿ ಗಗನಕ್ಕೆ ಹಾರಿದ್ದ. ನೆಲ ತುಳಿದಿದ್ದರ ರಭಸವೇ ಸಾಕು, ಗಾಳಿಗೆದ್ದವನು ಮತ್ತೆ ನೆಲ ಕಾಣುವುದು ಇಂಗ್ಲೆಂಡಿನಲ್ಲಿ ಅನ್ನಿಸಿದ್ದವನಿಗೆ ಇಂಗ್ಲೆಂಡು ತನ್ನ ಸೊಬಗನ್ನು ಸಂಸ್ಕೃತಿಯನ್ನು ಕಣ್ಣೆದುರು ಹಿಡಿದು ಕಣ್ಣು ಹೊಡೆದು ಕರೆದ ಹಾಗೆ-</p>
<p>ಸ್ಕಾಲರ್‍ಷಿಪ್ ಸಿಕ್ಕಿತು. ತಾನು ಕನಸಿನಲ್ಲೂ ನೆಚ್ಚಿಕೊಂಡಿರಲ್ಲಿ- ಅಂತಹ ಸಂಭ್ರಮದ ಸ್ವಾಗತ. ಲಂಡನ್ ಯೂನಿವರ್ಸಿಟಿಗೆ ಹತ್ತಿರವಾಗಿದ್ದ ವಿದ್ಯಾರ್ಥಿ ನಿಲಯದಲ್ಲಿ ಕೊಠಡಿ ಸಿದ್ಧವಾಗುವವರೆಗೆ ರಸೆಲ್ ಸ್ಕ್ವೇರಿನ ಪ್ರೆಸಿಡೆಂಟ್ ಹೋಟೆಲಿನಲ್ಲಿಟ್ಟು, ತನಗೇ ಒಂದು ಬಚ್ಚಲು ಮನೆ ಅಂಟಿಕೊಟ್ಟಿದ್ದ ಬಿಡಿ ರೂಮು ಕೊಟ್ಟು, ಊಟ ಹಾಕಿ, ಲಂಡನ್ನಿನ ನೋಟ ತೋರಿಸಿ, ಚಮಚ ಚಾಕು ಫೋರ್ಕುಗಳನ್ನು ಉಪಯೋಗಿಸುವದನ್ನು ಕಲಿಸಿ, ಉಗುಳುವದರ ಬಗೆಗೆ, ಪಚಪಚ ಅಗಿಯುವದರ ಬಗೆಗೆ, ತೇಗುವದರ ಬಗೆಗೆ ಇಂಗ್ಲೆಂಡಿನ ಜನಕ್ಕಿರುವ ಅಸಹನೆಯನ್ನು ನಾಜೂಕಾಗಿ ನೋವು ಕೊಡದ ಮಾತಿನಲ್ಲಿ ತಿಳಿಸಿ, ಇದು ಗಾಂಧೀ ಇಳಿದುಕೊಂಡಿದ್ದ ಜಾಗ, ಇದು ತಿಲಕ್ ಇದ್ದ ಮನೆ, ಇದು ಕೀಟ್ಸ್-</p>
<p>ಮಾರುಹೋಗಲು ಸಿದ್ಧನಾಗಿದ್ದ ಹುಡುಗ ಮಾರುಹೋಗಿದ್ದ.</p>
<p>ಅಥವಾ ತನ್ನನ್ನು ಮಾರಿಕೊಂಡಿದ್ದನೋ?</p>
<p>ನೈಲ್ ನದಿಯಲ್ಲಿ ದೋಣಿಯೊಂದು ಅವನು ನಿಂತಿದ್ದ ಸೇತುವೆಯ ಹತ್ತಿರ ಸರಿಯಿತು. ಹದಿನಾಲ್ಕು ಹದಿನೈದರ ಹುಡುಗ ಹುಡುಗಿಯರು ಅದರ ತುಂಬ. ತನಗೆ ವಯಸ್ಸು ಆಗ ಇಪ್ಪತ್ತೆರಡಾಗಿದ್ದರೂ ಸ್ವಂತವಾಗಿ ಯೋಚನೆ ಮಾಡುವುದಕ್ಕೆ ಅಗತ್ಯವಾದ ಪ್ರಬುದ್ಧತೆಯ ದೃಷ್ಟಿಯಿಂದ ಈ ಹುಡುಗರ ಹಾಗೆ ತಾನಿದ್ದದ್ದು ಎನ್ನಿಸಿತು. ಇದೇ ಮೊದಲ ಬಾರಿಯಲ್ಲ ತನಗೆ ಹಾಗೆ ಮನವರಿಕೆಯಾದದ್ದು. ಹಾಗಾದರೆ ಯಾವಾಗ? ಐದು ವರ್ಷದ ಕೆಳಗೆ ಲೂಸಿಯನ್ನು ಕರೆದುಕೊಂಡು ಮೈಸೂರು ಬೆಂಗಳೂರಿಗೆ ಹೋಗಿದ್ದಾಗ, ಅಲ್ಲವೆ? ಕಾಲೇಜಿನ ಹುಡುಗರ ನಡವಳಿಕೆ ಹಿಡಿಸಿರಲಿಲ್ಲ. ತಾನು ಕಾಲೇಜಿನಲ್ಲಿದ್ದಾಗ ತನ್ನ ಸರೀಕರು ಇಂಥ ಬೇಜವಾಬ್ದಾರಿತನದಿಂದ ವರ್ತಿಸುತ್ತಿದ್ದರೆ?</p>
<p>ಮೂವತ್ತೆರಡಕ್ಕೇ ಮುಪ್ಪು ಬಂದವನ ಹಾಗೆ ನೆನಪಿನ ಕತ್ತೇ ಸವಾರಿಗೆ ಹೊರಟೆನಲ್ಲ ಎಂದುಕೊಂಡ. ನಗು ಬಂತು. ಯಾಕೆ, ಏನಾಶ್ಚರ್ಯ ಆದರಲ್ಲಿ? ಮೂವತ್ತರ ಹೊತ್ತಿಗೆ ಮುಪ್ಪು ಬರುವುದೂ ಭಾರತದ ಬದುಕಿನ ಒಂದು ವಿಶಿಷ್ಟ ಲಕ್ಷಣ ತಾನೇ?</p>
<p>ಲೂಸಿ ಇಂಗ್ಲೆಂಡಿನ ಏಪ್ರಿಲ್ ತಿಂಗಳಿನ ಚುಮಚುಮದ ಹೊತ್ತಿಗೆ ಗುರುತಾಗಿ ಬೇಸಿಗೆಯನ್ನು ಬೇಗ ಕರೆದು ಮಾಗಿಯನ್ನು ದೂರ ಇಟ್ಟಳು. ಬಂದಾಗಿನ ಸಂಭ್ರಮ ಸ್ವಲ್ಪ ಪೇಲವಾಗಿ, ಇಂತಹ ಜನಸಮುದಾಯದಲ್ಲೂ ಒಂಟಿಯಾಗಿದ್ದವನಿಗೆ ಆತ್ಮಹತ್ಯೆಯ ಯೋಚನೆ ಬಂದರೆ ಅಷ್ಟೇನು ಅಸಹಜವಲ್ಲ ಎನ್ನಿಸಹತ್ತಿದಾಗ ಸಿಕ್ಕ ಹುಡುಗಿ. ವಸಂತ ಬೇಗ ಕಾಣಿಸಿಕೊಂಡರೂ ಮಾಗಿ ತಡವಾಗಿ ಬರುವ ಕೆಲವೇ ಹೆಂಗಸರಲ್ಲಿ ಒಬ್ಬಳು ಇವಳು, ಎನ್ನಿಸಿತ್ತು. ಬೇಸಿಗೆಯ ದಿನದ ಎರಡೂ ಅಂಚುಗಳನ್ನು ಹಿಡಿದು, ಎಳೆಯ ಉದ್ದ ಮಾಡಿ, ಅದೇ ರೀತಿ ಚಳಿಗಾಲದ ರಾತ್ರಿಗೂ ಮಾಡಿ ಕಷ್ಟವಾದದ್ದನ್ನು ಸಹ್ಯವಾಗುವ ಹಾಗೆ ಮಾಡಿದ್ದ ಮೋಡಿ. ಎಂಥ ದೊಂಬರ ಹುಡುಗಿ!</p>
<p>ತಾನು ಪದ್ಯ ಕೂಡ ಬರೆಯಹತ್ತಿದ್ದ, ಎಗ್ಗ.</p>
<p>ಮದುವೆಯ ಮುಂಚಿನ ಸಂಭ್ರಮ ಮದುವೆಯಾದ ಬಹುಕಾಲದವರೆಗೆ ಉಳಿಯುವುದು ಇಂಗ್ಲೆಂಡ್ ಅಂತಹ ಸುಧಾರಿಸಿದ ದೇಶಗಳಲ್ಲಿ ಮಾತ್ರ ಎನ್ನಿಸಿತ್ತು. ಕೈ ಹಿಡಿದ ಹೆಣ್ಣು ದಿನದಿನಕ್ಕೂ ಬೇರೆ ಬೇರೆಯಾಗಿ ಬಂದು ಹೇರಮ್ಮಿನ ವೈವಿಧ್ಯ ಸಾಧ್ಯವಾದಾಗ ಮದುವೆ ಹದಗೆಡುವುದು ತಾನೇ ಹೇಗೆ?</p>
<p>ಮದುವೆಯ ಸುದ್ದಿ ತಿಳಿಸಿದವನು ಅಧಿಕಾರಿಗಳಿಗೆ ಹಾಸ್ಟೆಲು ಬಿಟ್ಟು ಮನೆಮಾಡುವುದಾಗಿ ಹೇಳಿದ. ಅವನ ಆಶ್ಚರ್ಯಕ್ಕೆ ಕೊನೆಯಿಲ್ಲ: ತಿಂಗಳು ತಿಂಗಳು ಕೊಡುತ್ತಿದ್ದ ಭತ್ಯವನ್ನು ಸಂಸಾರವೊಂದಿಗ ಎಂದು ಹೆಚ್ಚಿಸಿದ್ದರು!</p>
<p>ಊರಿಗೆ ಮದುವೆಯ ವಿಷಯ ಬರೆಯಲಿಲ್ಲ. ಅಲ್ಲವೇ? ಯಾಕೆ, ಹೆದರಿಕೆ<br /><em>ಅಮೆರಿಕನ್ನಡದ ಕತೆಗಳು/೨೨೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೨೯</em><br />ಹುಟ್ಟಿತ್ತೇ ? ಅಪ್ಪ, ಅಮ್ಮನಿಗೆ ಕೊರಗು ಬೇಡ ಅಂತ ಬರೆದಿರಲಿಲ್ಲವೆ?</p>
<p>ನಮ್ಮ ಮದುವೆಯ ಮಾತು ತಿಳಿಸಿದೆ, ಹರಸಿದ್ದಾರೆ. ನಿನ್ನ ಫೋಟೋ ಕಳಿಸಬೇಕಂತೆ- ಲೂಸಿಗೆ ನಿಜ ಹೇಳಲಿಲ್ಲ? ಯಾಕೆ?</p>
<p>ಮನೆ ಹುಡುಕತೊಡಗಿದ. ಮೇಫೇರಿನಿಂದ ಆರಂಭ ಮಾಡಿ ಹಂತ ಹಂತವಾಗಿ ಪ್ಯಾಂಡಿಂಗ್‍ಟನ್ನಿನ ತನಕ ಏಣಿಯಿಳಿದು ನಿಂತರೂ ಪ್ರಯೋಜನವಾಗದಿದ್ದಾಗ ಅವನಿಗೆ ಸಮಸ್ಯೆಯಾಯಿತು. ಕೊನೆಗೆ ಮನೆ ಸಿಕ್ಕಿದ್ದು- ಬೆಡ್‍ಸಿಟರಿನ ಜೊತೆಗೆ ಒಂದು ಅಡಿಗೆ ಮನೆ- ಪಟ್ನಿಯಲ್ಲಿ. ಲಂಡನ್ನಿನ ಈಸ್ಟೆಂಡು, ಆದರೂ ಸಿಕ್ಕಿದ್ದು ಬಿಡಬಾರದು. ಆ ಮನೆ ವಿಚಾರಿಸುವುದಕ್ಕೆ ಹೋದದ್ದು ಲೂಸಿ, ತಾನಲ್ಲ. ತನ್ನ ಎಣ್ಣೆಗೆಂಪಿನ ಮುಖ ಹೊತ್ತು ಹೋಗಿದ್ದರೆ ಮನೆಯಾಕೆ ಒಪ್ಪುತ್ತಿದ್ದಳೇ?</p>
<p>ಮನೆ ಹೂಡುವ ಸಂಭ್ರಮದಲ್ಲಿ ಪ್ರಶ್ನೆಯನ್ನು ಬದಿಗಿಟ್ಟ.</p>
<p>ಒಂದು ನೆರೆಗೆ ಒಂದು ವೆಸ್ಟ್ ಇಂಡಿಯನ್ ಸಂಸಾರ. ಇನ್ನೊಂದು ಕಡೆ, ಸದ್ಯ, ಇಂಗ್ಲಿಷ್ ಜನ. ವೆಸ್ಟ್ ಇಂಡಿಯನ್ ಮನೆಯಲ್ಲಿ ಸಣ್ಣ ಸಣ್ಣ ಮಕ್ಕಳು. ಒಂದಂತೂ ತುಂಬ ಚೂಟಿ; ತಮ್ಮ ಬಾಗಿಲನ್ನು ತಳ್ಳಿಕೊಂಡು ಬಂದಾಗ ಅದನ್ನೆತ್ತಿ ಲೂಸಿ ಮುದ್ದಾಡಿದ್ದಳು. ಮಗುವಿನ ಮೂಲಕ ತಂದೆ ತಾಯಿ ಪರಿಚಯ. ಶನಿವಾರ ನಡೆದ ಗದ್ದಲದ ಪಾರ್ಟಿ, ಮೂರು ಮನೆಗೆ ಕೇಳುವ ಹಾಗೆ ಡಬ್ಬಿ ಸಂಗೀತ, ಕುಣಿತ, ನಗು. ಬೆಳಗಿನ ಜಾವಕ್ಕೆ ಬಾಗಿಲು ಮುಚ್ಚಿ ಬಾಗಿಲು ತೆಗೆದ ಸದ್ದು. ಬೀಳ್ಕೊಡುಗೆ ಮಾತುಗಳು. ತಿಂಗಳಾದ ಮೇಲೆ ಆಹ್ವಾನ ಬಂತು. ನೀನು ಹೋಗು ಬೇಕಾದರೆ, ನನಗೆ ಕೆಲಸವಿದೆ ಎಂದಿದ್ದ.</p>
<p>ಲೂಸಿ ಹೋಗೇಬಿಟ್ಟಳಲ್ಲ. ನೋವಾಗಿತ್ತಲ್ಲವೇ ತನಗೆ?</p>
<p>ನೋವಲ್ಲ, ನಿರಾಶೆಯೆಂದುಕೊಂಡು ಸಮಾಧಾನಪಟ್ಟುಕೊಂಡಿದ್ದ. ಆದರೂ ನಿದ್ದೆ ಬರುವುದು ಕಷ್ಟವಾಯಿತು. ಗದ್ದಲ ಬೇರೆ. ಲೂಸಿ ಹಿಂದಿರುಗುವುದಕ್ಕೂ ಹಾಲು ಸೀಸೆಗಳ ಗಾಡಿ ಗಡಗಡ ಎಂದು ಉರುಳಿ ಹೋದದ್ದಕ್ಕೂ ಸರಿ ಹೋಗಿತ್ತು. ಉಟ್ಟ ಲಂಗ ಕಳಚಿ ತೆಳ್ಳೆನೆಯ ತೊಡೆ ಮುಚ್ಚಿದರೂ ಮುಚ್ಚದ ನೈಟಿಯಲ್ಲಿ ಲೂಸಿ ಮಗ್ಗುಲು ಸೇರಿದಾಗ ಅವನು ಅವಳನ್ನು ಬರಸೆಳೆದುಕೊಂಡುಬಿಡಲೇ ಎಂದುಕೊಂಡಿದ್ದ. ಬದಲು ನಿದ್ರೆ ಬಂದಿದ್ದವನಂತೆ ಅಲುಗಾಡದೆ ನೀರಳವಾದ ಉಸಿರು ಬಿಟ್ಟು ಮಲಗಿದ್ದ.</p>
<p>*****</p>
<p>'ನಿಮ್ಮ ಸಂಸ್ಥಾನದ ರಾಜಕೀಯವಾದರೂ ಸರಿಯೆ, ಸಾಹಿತ್ಯವಾದರೂ ಸರಿಯೆ. ಮಾತಾಡಿ'- ಸ್ನೇಹಿತರು ಬಲವಂತ ಮಾದಿದಾಗ ತನಗೆ ನಾಚಿಕೆಯಾಗಿತ್ತು. ಲೂಸಿಯ ದೃಷ್ಟಿಯಲ್ಲಿ ತನಗೆ ಅವಮಾನವಾಗುವ ಪರಿಸ್ಥಿತಿ ಹುಟ್ಟಿತಲ್ಲಾ ಅನ್ನುವ ಕೊರಗು ಬೇರೆ. ನನಗಿಲ್ಲದ ಕುತೂಹಲ ಇವರಿಗೆ, ತಲೆಹರಟೆಯ ಜನ ಎಂದುಕೊಳ್ಳುವದರ<br />ಜೊತೆಗೆ ಲೂಸಿಗೆ ಇಂಗ್ಲೆಂಡಿನ ಬಗೆಗೆ, ಇಂಗ್ಲಿಷ್ ಸಾಹಿತ್ಯದ ಬಗೆಗೆ ಗೊತ್ತಿರುವ ಹಾಗೇ ತನಗೂ ಕನ್ನಡ ನಾಡಿನ ವಿಷಯ, ಸಾಹಿತ್ಯದ ವಿಷಯ ತಿಳಿದಿದ್ದರೆ ಚೆನ್ನಾಗಿರುತ್ತಿತ್ತು ಎನಿಸಿತ್ತು.</p>
<p>ಊರಿನಿಂದ ಕಾಗದ ಬಂತು. ಅವನಿಗೆ ಮದುವೆಯಾದ ವಿಷಯ ಬೇರೆ ಯಾರಿಂದಲೋ ತಿಳಿದು ಅಪ್ಪ ಅಮ್ಮನಿಗೆ ದುಃಖವಾಯಿತು. ಅವಳನ್ನು ಯಾಕೆ ಮದುವೆಯಾದೆ ಎಂದು ಬೈದಿರಲಿಲ್ಲ. ಯಾಕೆ ತಿಳಿಸಲಿಲ್ಲ ಎಂದು ಕೇಳಿದ್ದರು. ಹೆಂಡತಿಯನ್ನು ಕರೆದುಕೊಂಡು ಒಮ್ಮೆ ಬಂದು ಹೋಗು ಎಂದಿದ್ದರು.</p>
<p>ಶ್ರೀಕಾಂತನಿಗೆ ಎದೆ ಉಬ್ಬಿ ಬಂತು. ಅಪ್ಪ, ಅಮ್ಮ ದೇವರಾಗಿ ಕಂಡರು. ಲೂಸಿಗೆ ವಿಷಯ ತಿಳಿಸಿದ. ಉತ್ಸಾಹದಲ್ಲಿ ಹಿಂದೆ ತಮ್ಮ ಮದುವೆಯ ಮಾತು ಬರೆದಿದ್ದೆನೆಂದು ಹೇಳಿದ್ದು ಮರೆತು ಅಭಾಸವಾಯಿತು.</p>
<p>'ಙou ಚಿಡಿe ಚಿ sಠಿiಟಿeಟess bಚಿsಣಚಿಡಿಜ'</p>
<p>ಅನ್ನಬಹುದಾದ ಮಾತೇ ಅದು? ಗಂಡನಿಗೆ? ಅಪ್ಪ ಅಮ್ಮನನ್ನು ದುಡಿಸುವ ಹಾಗೆ ತಾನು ಇವಳನ್ನು ನೋಡಿಕೊಂಡಿದ್ದರೆ? ಬೆಳಿಗ್ಗೆ ಮೊದಲೆದ್ದು ಕಾಫಿ ಮಾಡಿಕೊಟ್ಟು ಊಟಕ್ಕೆ ಮೇಜು ಸಿದ್ಧಮಾಡಿ ಉಂಡಾದ ಮೇಲೆ ಪಾತ್ರೆ ಬೆಳಗುವ ತನಗೆ ಇಂತಹ ಮಾತಾಡಬಹುದೇ?</p>
<p>ಅವಳ ಮೇಲಿನ ಪ್ರೀತಿ ಹೇಗೆ ಹೇಳಲಿ ಎಂದುಕೊಂಡಿದ್ದ.</p>
<p>ನಿಮ್ಮೂರಿಗೆ ಹೋಗಿ ಬರೋಣ ಬೇಸಿಗೆಯಲ್ಲಿ-ಲೂಸಿ ಹೇಳಿದ್ದಕ್ಕೆ ತಕ್ಷಣ ಒಪ್ಪಿದ್ದ.</p>
<p>*****</p>
<p>ಹೋಗಬಾರದಿತ್ತು.</p>
<p>ಐದು ವಾರಗಳ ರಜಕ್ಕೆ ಹೋದವರು ಶ್ರೀರಂಗಪಟ್ಟಣದಲ್ಲಿ ಇದ್ದದ್ದು ಹದಿನೈದು ದಿನಗಳೋ ಏನೋ. ಲೂಸಿ ಇದ್ದಾಗ ತಾನೂ ಮನೆಯಲ್ಲಿದ್ದು ಅಮ್ಮನಿಗೆ ಅಥವಾ ಲೂಸಿಗೆ ಯಾವ ತರಹದ ಸಂಕೋಚವೂ ಆಗದ ಹಾಗೆ ನೋಡಿಕೊಂಡದ್ದೇ ತಪ್ಪಾಯಿತೇ?</p>
<p>ಮಾಡಬಾರದ್ದು ತಾನೇನು ಮಾಡಿದ್ದೆ ಎಂದು ಹಲವಾರು ಬಾರಿ ಕೇಳಿಕೊಂಡಿದ್ದ, ಸಮರ್ಪಕವಾದ ಉತ್ತರ ಸಿಕ್ಕಿರಲಿಲ್ಲ. ಇಂಗ್ಲೆಂಡಿನಲ್ಲಿ ಮಾಡುತ್ತಿದ್ದ ಸೇವೆ ಇಲ್ಲಿಯೂ ಸಿಗಬಹುದೆಂದು ತಿಳಿದಿದ್ದಳೇ? ಹುಚ್ಚು ಹುಡುಗಿ, ಅಪ್ಪನೆದುರಿಗೆ ತಾನು ಹೆಂಡತಿಯ ಗುಲಾಮನಲ್ಲ ಎಂದು ತೋರಿಸಿಕೊಂಡಿದ್ದಕ್ಕೆ ಅಪಾರ್ಥ ಕಟ್ಟುವುದೇ?</p>
<p>ಅವಳಿಗನ್ನಿಸಿದ್ದನ್ನು ಹೇಳಿದ್ದರೆ ಅದೊಂದು ಥರ. ತುಟಿ ಪಿಟಕ್ಕೆನ್ನದೆ ಇದ್ದು ಇಂಗ್ಲೆಂಡ್‍ಗೆ ಬಂದವಳು ಊರಿನ ವಿಷಯ ಮಾತೇ ಆಡಲಿಲ್ಲ. ತಾನೇ ಕೆದಕಿ ಕೆದಕಿ<br /><em>ಅಮೆರಿಕನ್ನಡದ ಕತೆಗಳು/೨೩೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೩೧</em><br />ಕೇಳಿದ್ದ.</p>
<p>'ಙouಡಿ ಠಿಡಿeseಟಿಣs ಚಿಡಿe ತಿoಟಿಜeಡಿಜಿuಟ'</p>
<p>'ನಾನು?'</p>
<p>'I mಚಿಡಿಡಿieಜ ಥಿou, ಜiಜ'ಟಿಣ I ?'</p>
<p>ಸಮಾಧಾನವಾಗಿತ್ತಾದರೂ--</p>
<p>ಮನೆ ನೃತ್ಯಶಾಲೆಯಾಗುತ್ತ ಬಂತು. ಮದುವೆಯಾದ ಮೇಲೆ, ಕಾಕ್‍ಟೇಲ್ ಪಾರ್ಟಿಗಳಿಗೆ ಹೋಗುವುದು ಬೇಸರದ ಮಾತು ಎಂದುಕೊಂಡಿದ್ದ ತಮ್ಮ ಮನೆಯಲ್ಲಿ ತಿಂಗಳಿಗೊಮ್ಮೆಯಾದರೂ ಅಂತಹ ಪಾರ್ಟಿ. ಗುಜುಗುಜು ಮಾತು. ಗುಳ್ಳೆ ಹೊಳೆದು ಗುಳ್ಳೆ ಒಡೆದ ಹಾಗೆ, ವಿನಯದ ಮಾತು. ಇಂತಹ ಸಂಜೆಯಲ್ಲಿ ತಾನು ಗೋಡೆಗಂಟಿ ನಿಲ್ಲುತ್ತಿದ್ದ ಪ್ರೇಕ್ಷಕ. ಸುಲಭವಾದ ನೃತ್ಯವೂ ಸಾಧ್ಯವಾಗದ ಮರದ ಕಾಲು ತನ್ನದು. ಲೂಸಿಗೆ ಪ್ರಾಣ: ವಾಲ್ಟಸ್, ಲ್ಯಾಟಿನ್ ಮಾದರಿಯದ್ದು. ಟ್ವಿಸ್ಟ್- ಯಾವುದಾದರೂ ಸರಿಯೆ! ಪಿರ್ರೆಗಳನ್ನು ಬಳುಕಿಸಿ ಮೊಲೆಗಳನ್ನು ಕುಲುಕಿ ಕಂಡ ಕಂಡ ಗಂಡಸರ ಜೊತೆ ಇಂಥ ಚೆಲ್ಲಾಟ</p>
<p>ಇದೆಲ್ಲ ತನಗೆ ಹಿಡಿಸದು- ಹೇಳಿಬಿಡಲೇ ಎಂದುಕೊಂಡಾಗ ತನಗೆ ಅಂತಹ ಹಕ್ಕು, ಗಂಡನಾದ ಮಾತ್ರಕ್ಕೆ ಇದೆಯೇ ಎಂದು ಸುಮ್ಮನಾಗಿದ್ದ. ಅದೂ ಅಲ್ಲದೆ ವ್ಯಕ್ತಿ ಸ್ವಾತಂತ್ರ್ಯ ದೇವರ ಸಮ ಇಲ್ಲಿ. ತಾನು ಭಾರತದ ಒಬ್ಬ ಹಂಬನ ಹಾಗೆ ನಡೆದುಕೊಳ್ಳುವುದು ತಾನೇ ಹೇಗೆ?</p>
<p>ಊರಿಗೆ ಹೋಗಬಾರದಾಗಿತ್ತು. ಅದು ಹೋಗಲಿ, ಓದು ಮುಗಿದ ಮೇಲೆ ಕೆಲಸ ಕೊಟ್ಟ ಕಂಪನಿಯವರು ಆರು ತಿಂಗಳ ಮಟ್ಟಿಗೆ ಇಜಿಪ್ಟಿಗೆ ಹೋಗಿ ಬಾ ಎಂದಾಗ ಈಗ ಬೇಡ ಅನ್ನಬೇಕಾಗಿತ್ತು. ಲೂಸಿಗೆ ಒಂದು ಮಾತೂ ಹೇಳದೆ ಒಪ್ಪಿಕೊಂಡು ಆಮೇಲೆ ತಿಳಿಸಿದ್ದ.</p>
<p>'ನೀನೂ ಬಾ' - ಉಪಚಾರಕ್ಕೆ ಕರೆದ.</p>
<p>'ನನ್ನ ಕೆಲಸದ ಗತಿ? ರಾಜೀನಾಮೆ ಕೊಟ್ಟು ಬರಲೇ?'</p>
<p>ಬೇಡ ಅಂದಿದ್ದ. ಅನ್ನಬಾರದಿತ್ತು. ಬಾ ಅಂತ ಬಲವಂತ ಮಾಡಬೇಕಾಗಿತ್ತು.</p>
<p>ಹೊರಡುವ ದಿನ ಮುಟ್ಟಾಗಿದ್ದ ಅವಳಿಗೆ ಸಾಮಾನ್ಯವಾಗಿ ಹೊಟ್ಟೆ ನೋವು ಬರುವದೆಂದು ತಿಳಿದಿದ್ದು ತಾನು ಅವಳನ್ನು ಏರ್‍ಪೋರ್ಟಿಗೆ ಕರೆಯಲಿಲ್ಲ. ಮನೆ ಬಾಗಿಲಲ್ಲೇ ಬೀಳ್ಕೊಡುಗೆ.</p>
<p>ಲಂಡನ್ ತಲುಪಿದಾಗ ಬೆಳಿಗ್ಗೆ ಹನ್ನೊಂದು ಗಂಟೆಯಾದರೂ ಸೂರ್ಯನ ಹೆಸರಿರದ ಹಾಗೆ ಮಂಜು ಕವಿದಿತ್ತು. ಕೊರೆಯುವ ಚಳಿ ಬೇರೆ . ಇನ್ನು ಸುರು ಚಳಿ, ಮಳೆಯ ಕಾಟ: ಮೇಲಂಗಿ, ಗ್ಲೌಸ್, ನಡುಮನೆಯ ಬೆಂಕಿ. ಮನೆ ಬಿಟ್ಟು ಬಸ್ಸಿಗೋ<br />ಟ್ಯೂಬಿಗೋ ಓಡಿ ಹೋಗಿ ಹೋಗುವದರಲ್ಲಿಯೇ ಸುರುಟಿಕೊಳ್ಳುವ ಕೈಕಾಲ ಬೆರಳ ಚುಮ ಚುಮ ಕಡಿತ; ಕಕ್ಕಸಿಗೆ ಹೋಗುವ ಅಗತ್ಯವಿದ್ದರೂ ಬೆಂಕಿಯಿಂದ ದೂರ ಹೋಗುವ ಮನಸ್ಸಾಗದೇ ಕೊನೆ ಗಳಿಗೆಯವರೆಗೂ ತಡೆಯುವ ಕೆಲಸ. ಊರಲ್ಲಾದರೆ, ಇಂಥ ಒದ್ದಾಟವಿಲ್ಲ. ಎಲ್ಲಿದ್ದರಲ್ಲೇ ಬೀದಿಗೆ ಬೆನ್ನು ತಿರುಗಿಸಿ ನಿರಾಳವಾಗಿ ನಿಂತು ಉಚ್ಚೆ ಬಿಡಬಹುದು.</p>
<p>ಲೂಸಿ ತನ್ನ ಕಾಗದಕ್ಕೆ ಉತ್ತರ ಬರೆದಿರಲಿಲ್ಲ. ಕೆಲಸದ ದಿನದಲ್ಲಿ ಹನ್ನೊಂದರ ಹೊತ್ತಿಗೆ ಅವಳು ಏರ್‍ಪೋರ್ಟಿಗೆ ಬರುವುದು ಹೇಗೆ ಸಾಧ್ಯವೆಂದುಕೊಂಡಿದ್ದರೂ ಕಣ್ಣು ಹುಡುಕಾಡಿತ್ತು. ಅವಳಿರಲಿಲ್ಲ.</p>
<p>ಟ್ಯಾಕ್ಸಿ ಟ್ರಾಫಿಕ್ ಲೈಟಿನ ಬಳಿ ನಿಂತಾಗ ಎದೆ ಧಸಕ್ಕೆಂದಿತು: ತಾನು ಮನೆಗೆ ಹೋದಾಗ ಲೂಸಿಯೇ ಇಲ್ಲದಿದ್ದರೆ? ತನಗೆ ಬರೆದ ಕಾಗದ ಮಾತ್ರ ಇದ್ದರೆ?</p>
<p>ಧೈರ್ಯ ತಂದುಕೊಂಡ. ಅದೇ ಪ್ರಪಂಚದ ಕೊನೆಯಲ್ಲ. ತಾನು ತಕ್ಷಣ ಊರಿಗೆ ಹೋಗಿ ಬೆಂಗಳೂರಿನಲ್ಲೋ ಮೈಸೂರಿನಲ್ಲೋ ಒಂದು ಕೆಲಸ ಹುಡುಕಿ ಮನೆಮಾಡಿ ಅಪ್ಪ ಅಮ್ಮ ಹುಡುಕಿದ ಹೆಣ್ಣೊಂದನ್ನು ಮದುವೆಯಾಗಿ ಸುಖವಾಗಿ ಬದುಕಬಹುದು. ಮನೆ ಸಿಕ್ಕಿತು. ಜೋಬೊಳಗೆ ಹುಡುಕಿ ತೆಗೆದ ಬೀಗದ ಕೈಯಿಂದ ಮನೆ ಬಾಗಿಲನ್ನು ತೆಗೆದು ನಡುಮನೆಗೆ ಬಂದ.</p>
<p>ಅರೆ! ಲೂಸಿ! ಕುರ್ಚಿಯಿಂದೆದ್ದಳು ಬಡವಾದಂತೆ ಕಂಡಳು. ಕೈರೋವಿಗೆ ಒಬ್ಬನೇ ಹೋದದ್ದು ತಪ್ಪು ಎನ್ನಿಸಿತು. ಅವಳ ಮುಖವನ್ನು ಎದೆಗೊತ್ತಿಕೊಳ್ಳಬೇಕು ಎನ್ನಿಸಿ ನುಗ್ಗಿದ.</p>
<p>ಅವನನ್ನು ಕೈ ಚಾಚಿ ತಡೆದು ಹೇಳಿದಳು:</p>
<p>'ನಾನು ಬಸುರಿ. ಮೂರು ತಿಂಗಳು.'</p>
<p>ಮಾತು ಬೇಗ ಅರ್ಥವಾಗಲಿಲ್ಲ. ಅರ್ಥವಾದಾಗ ವಾಕರಿಕೆ ಬರುವ ಹಾಗಾಗಿ ತಲೆ ಸುತ್ತ ತೊಡಗಿತು.</p>
<p>ಕುರ್ಚಿಯಲ್ಲಿ ಕುಸಿದವನೇ ತಲೆ ಹಿಡಿದುಕೊಂಡ.</p>
<p>'ಶ್ರೀನಿವಾಸ, ನಿನ್ನ ದಮ್ಮಯ್ಯ. ಅವಳ ಮೈ ಇಳಿಯಲಿ' ಅವನಿಗೆ ಅರಿವಿಲ್ಲದ ಹಾಗೆ ಕನ್ನಡದ ಮಾತು ಆಡಿದ್ದ. ಮನೆದೇವರನು ಕರೆದಿದ್ದ.</p>
<p><strong><em>-ರಾಮಚಂದ್ರ ಶರ್ಮ</em></strong>(ಬೆಂಗಳೂರು, ಭಾರತ)</p>
<p>
<strong>'ಮೇರೆ ದೇಶ್ ಕಿ ಧರ್ತಿ'</strong>
</p>
<p>
<em>ಮೂವರು ವ್ಯಕ್ತಿಗಳು- ಈ ಮೂವರ ಆಸೆ, ಅಭಿರುಚಿ, ಆಸಕ್ತಿ, ಜೀವನದಲ್ಲಿ<br />ಅಮೆರಿಕನ್ನಡದ ಕತೆಗಳು/೨೩೨</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೨೩೩<br />ಅವರು ಎದುರಿಸುವ ಸಮಸ್ಯೆಗಳು ಬೇರೆ ಬೇರೆ ಆದರೂ.......</em>
</p>
<p>
<strong>ಅನಿಲ್;</strong>
</p>
<p>ನನ್ನ ಹೆಸರು ಅನಿಲ್ ನನಗಿನ್ನೂ ೧೦ ವರ್ಷ ಈಗ ಅಸಡ್ಡೆ ಮಾಡಬೇಡಿ, ಈ ಪುಟ್ಟ ಪೋರನ ಮಾತನ್ನೇನು ಕೇಳುವುದು? ಎಂದು. ನನಗೂ ಹೃದಯವಿದೆ, ಭಾವನೆಗಳಿವೆ, ನನ್ನದೇ ಆದ ಸಮಸ್ಯೆಗಳಿವೆ.</p>
<p>ಈಗ ಸಧ್ಯಕ್ಕೆ ನನ್ನ ಎದುರಿಗಿರುವ ದೊಡ್ಡ ಸಮಸ್ಯೆ ಎಂದರೆ ನನ್ನ ಸ್ನೇಹಿತ ಟೋನಿ. ನಮ್ಮ ಪಕ್ಕದ ಮನೆಯವರು. ಇವನೂ ನಾನೂ ೩ ವರ್ಷದವರಿದ್ದಾಗಿಂದ ಆಪ್ತ ಮಿತ್ರರು. ಆದರೀಗ ನಮ್ಮ ಸ್ನೇಹಕ್ಕೆ ಬಂದಿದೆ ಕುತ್ತು.</p>
<p>ಎದುರು ಮನೆಗೆ ಹೊಸದಾಗಿ ಡೇವಿಡ್ ಮೂವ್ ಆದಾಗಿಂದ ಟೋನಿ ಅವನನ್ನು ಹಿಡಿದುಕೊಂಡುಬಿಟ್ಟಿದ್ದಾನೆ. ನನ್ನನ್ನು ಮಾತಾನಾಡಿಸುವುದೇ ಇಲ್ಲ. ಅವರಿಬ್ಬರೂ ಆಟ ಆಡುವಾಗ ನಾನು ಹೋದರೂ ನನ್ನನ್ನು ಸೇರಿಸಿಕೊಳ್ಳುವುದಿಲ್ಲ. ನನಗಂತೂ ತುಂಬ ಬೇಜಾರಾಗುತ್ತೆ. ಒಮ್ಮೊಮ್ಮೆ ನಾನು ಕಂದು ಬಣ್ಣದವನು ಅಂತ ಹೀಗೆ ಮಾಡ್ತಾರೋ ಏನೋ ಅನಿಸುತ್ತೆ. ಆವತ್ತು ಒಂದು ದಿನ ನಾವು ಫೋಟೋ ಆಲ್ಬಮ್ ನೋಡುತ್ತಿದ್ದಾಗ ನಮ್ಮಮ್ಮ ಸೀರೆ ಉಟ್ಟು, ದೊಡ್ಡ ಕುಂಕುಮ ಇಟ್ಟಿದ್ದ ಫೋಟೋ ನೋಡಿ ಟೋನಿ ಒಂದು ಥರವಾಗಿ ನಕ್ಕಿದ್ದಾನೆ? ಅಥವಾ ಅದು ನನ್ನ ಕಲ್ಪನೆಯೆ? ಏನೋಪ್ಪ ನನಗೇನೋ ಒಂದೊಂದು ಸಾರಿ ಇಂಡಿಯಾಗೆ ಹೋಗಿ ಬಿಡಬೇಕು ಅನ್ನಿಸುತ್ತೆ.</p>
<p>ಅಲ್ಲಾದರೆ ನಮ್ಮ ಚಿಕ್ಕಪ್ಪಂದಿರು, ಚಿಕ್ಕಮ್ಮಂದಿರು, ಕಸಿನ್ಸ್ ಎಲ್ಲಾ ಎಷ್ಟು ಪ್ರೀತಿಯಿಂದ ನೋಡ್ತಾರೆ. ಕಳೆದ ಸಾರಿ ಹೋಗಿದ್ದಾಗ ದಿನಗಳು ಉರುಳಿದ್ದೇ ಗೊತ್ತಾಗಲಿಲ್ಲ, ಆಗಲೇ ಹೊರಡುವ ಸಮಯ ಬಂದು ಬಿಟ್ಟಿತ್ತು. ನಮ್ಮ ಅಜ್ಜಿಯಂತೂ ನಾವು ಹೊರಡುವಾಗ ಹೇಗೆ ಕಣ್ಣಿನಲ್ಲಿ ನೀರು ತುಂಬಿ ನನ್ನನ್ನು ತಬ್ಬಿಕೊಂಡಿದ್ದರು! ಅಲ್ಲೇ ಚೆನ್ನ. ಹೌದು. ಅಲ್ಲಿಗೇ ಹೋಗಿಬಿಡಬೇಕು, ನಾಳೆ ಅಪ್ಪಂಗೆ ಹೇಳ್ತೀನಿ- ಅಲ್ಲೇ ಹೋಗೋಣ ಅಂತ.</p>
<p>
<strong>ಶಂಕರ್ :</strong>
</p>
<p>(ಅನಿಲ್ ನ ತಂದೆ)</p>
<p>ಅಲ್ಲಾ, ಇದೆಲ್ಲೀ ನ್ಯಾಯ? ನನಗೆ ನ್ಯಾಯವಾಗಿ ಸಿಕ್ಕಬೇಕಾಗಿದ್ದ ಪ್ರಮೋಶನ್ ತೆಗೆದು ಆ ಬೇವರ್ಸಿ ನನ್ನ ಜೂನಿಯರ್ ಬಿಲ್‍ಗೆ ಕೊಟ್ಟರಲ್ಲಾ. ಇದು ಯಾರು ಒಪ್ಪುವ ಕೆಲಸ? ಅವನೇನು ನನ್ನಷ್ಟು ರಿಸರ್ಚ್ ಮಾಡಿದ್ದಾನಾ? ಪೇಪರ್ ಬರೆದಿದ್ದಾನಾ? ಗ್ರಾಂಟ್ ಗಿಟ್ಟಿಸಿದ್ದಾನಾ? ಅವನು ಏನು ಮಹಾ ಸಮರ್ಥ ಅಂತ ಅವನಿಗೆ ಕೊಟ್ಟರು ಆ ಪ್ರಮೋಶನ್?</p>
<p>ಯಾಕೆ ಕೇಳಬೇಕು ಈ ಪ್ರಶ್ನೆ ? ನನಗೇ ಗೊತ್ತು ಉತ್ತರ. ಅವನಿಗಾದರೆ ಬ್ಲಾಂಡ್ ಹೇರ್, ಬ್ಲೂ ಐಯ್ಸ್ ಇವೆ ನನಗಿಲ್ಲ. ಆ ಬಣ್ಣಕ್ಕೆ ಸಿಕ್ಕೊ ಮನ್ನಣೆ ಈ ಬಣ್ಣಕ್ಕಿಲ್ಲ. ನೆಗೆದು ಬೀಳಲಿ ಇವರ ಪ್ರಿಜುಡಿಸ್. ನಾನು ನಾಳೇನೇ ಇಂಡಿಯಾದಲ್ಲಿ ಕೆಲವು ಇನ್ಸ್‍ಟಿಟ್ಯೂಟ್ ಅವುಗಳಿಗೆ ಅರ್ಜಿ ಗುಜರಾಯಿಸ್ತೀನಿ.</p>
<p>ಕಳೆದ ಸಾರಿ ನಾನು ಇಂಡಿಯಾಗೆ ಹೋಗಿದ್ದಾದ ಮಲ್ಹೋತ್ರ ಹೇಳಿದ್ದನಲ್ಲ "ನೀನು ಯಾವಾಗ ಬೇಕೆಂದರೆ ಅವಾಗ ನಿನಗೆ ಇಲ್ಲಿ ಸೀನಿಯರ್‍ಪೋಸ್ಟ್ ಕೊಡಿಸ್ತೀನಿ" ಅಂತ. ಅಲ್ಲೇ ಆಳು ಕಾಳು ಇಟ್ಟುಕೊಂಡು ಬಂಧು ಮಿತ್ರರ ನಡುವೆ ಹಾಯಾಗಿರಬಹುದು ಹೌದು ಹಾಗೇ ಮಾಡಬೇಕು.</p>
<p>
<strong>ವಸಂತಿ</strong>
</p>
<p>(ಅನಿಲ್ ತಾಯಿ)</p>
<p>ಅಯ್ಯೋ ಸಾಕಾಗಿ ಹೋಯ್ತು ನಿನ್ನೆ ರಾತ್ರಿ ಇಡೀ ನನ್ನ ೮ ತಿಂಗಳ ಮಗು ಅನಿತ ನಿದ್ದೇನೇ ಮಾಡಿಲ್ಲ ಅದಕ್ಕೆ ಏನಾಗಿತ್ತೋ, ಪಾಪ. ಶೀತ ಆಗಿದ್ದರಿಂದ ಮೂಗು ಕಟ್ಟಿತ್ತೋ, ಕಿವಿ ನೋಯ್ತಿತ್ತೋ ನನಗಂತೂ ರಾತ್ರಿ ಜಾಗರಣೆ ಆಗಿ ಈಗ ಕಣ್ಣುರಿ. ಈಗ ಮಗು ಮಲಗಿದೆ ಅಂತ ನಾನು ಮಲಗೋಕೆ ಸಾಧ್ಯವೆ? ಅನಿಲ್ ಸ್ಕೂಲಿಗೆ ಹೊರಡಿಸಬೇಕು, ಲಂಚ್ ಕಟ್ಟಿ ಕೊಡಬೇಕು. ಸಿಂಕ್ ತುಂಬ ಪಾತ್ರೆ ಬಿದ್ದಿದೆ. ಲಾಂಡ್ರಿ ಆಗಿಲ್ಲ. ಯಾರಿಗೆ ಬೇಕು ಈ ಸಂಸಾರ ತಾಪತ್ರಯ? ಅಮೆರಿಕಾ ಅಂದ್ರೆ ಸ್ವರ್ಗ ಅಂದುಕೊಂಡು ಇಲ್ಲಿಗೆ ಹಾರಿದೆವು. ಈಗ ನೋಡಿದ್ರೆ ಇಲ್ಲಿ ನಾವು ಪಡೊ ಪಾಡು ನಮ್ಮ ಶತ್ರುಗೂ ಬೇಡ. ಇಂಡಿಯಾದಲ್ಲೇ ಇದ್ದಿದ್ರೆ ಕೆಲಸದೋಳು ಪಾತ್ರೆ ತೊಳೆದು ಬಟ್ಟೆ ಒಗೆದು ಮಾಡ್ತಿದ್ಲು. ಬೇಕಾದ್ರೆ ನನ್ನ ತಂಗೀನ ನಾಕು ದಿನ ನಮ್ಮ ಮನೆಗೆ ಕರೆದುಕೊಂಡು ಬರಬಹುದಾಗಿತ್ತು. ಅವಳೂ ಮಗೂನ ನೋಡ್ಕೊಂಡು ಸಹಾಯ ಮಾಡ್ತಿದ್ಲು. ನಾನು ಅಡ್ಡಾಗಬಹುದಿತ್ತು. ಅಲ್ಲಿ ಜನ ಸಿನಿಮಾ, ವಾಕಿಂಗ್ ಅಂತ ಹೇಗೆ ಆರಾಮವಾಗಿ ದಿನ ಕಳೀತಾರೆ. ನಮ್ಮ ಹಾಗೆ ಯಾವಾಗ್ಲೂ ಮನೆ ಕೆಲಸ, ಗ್ರೋಸರಿ ಶಾಪಿಂಗ್ ಅಂತ ಒದ್ದಾಡ್ತಾರಾ? ನಿಜವಾಗ್ಲೂ ನೆನೆಸ್ಕೊಂಡ್ರೆ ಅಲ್ಲೇ ಹೋಗಿಬಿಡಬೇಕು ಅನ್ನಿಸುತ್ತೆ. ನಮ್ಮ ವಿದ್ಯೆಬುದ್ದೀನ ನಮ್ಮ ದೇಶದ ಏಳಿಗೆಗೇ ಉಪಯೋಗಿಸಿದರೆ ದೇಶ ಸೇವೆ ಮಾಡಿದೆ ಅನ್ನೋ ತೃಪ್ತಿ. ಸ್ವಾಮಿ ಕಾರ್ಯ, ಸ್ವಕಾರ್ಯ ಎರಡಕ್ಕೂ ಆಗ್ತಿತ್ತು.</p>
<p>(ವಸಂತಿ ತನ್ನೊಳಗೇ "ಮೆರೆ ದೇಶ್ ಕೀ ಧರತಿ ಸೋನಾ ಉಗಲೆ ಉಗಲೆ ಹೀರೇ ಮೋತಿ" ಎಂದು ಭಾವಪೂರ್ಣವಾಗಿ ಹಾಡಿ ಕೊಳ್ಳುವಳು.)</p>
<p>
<em>ಅಮೆರಿಕನ್ನಡದ ಕತೆಗಳು/೨೩೪</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೨೩೫</em>
<br />
<strong>ಮೂರು ತಿಂಗಳ ನಂತರ</strong>
</p>
<p>
<strong>ಅನಿಲ್ :</strong>
</p>
<p>ಅಲ್ಲಾ, ಹೀಗಾಗುತ್ತೆ ಅಂತ ಯಾರು ನೆನೆಸಿದ್ದರು? ಈಗ ಟೋನಿಗೂ ಡೇವಿಡ್‍ಗೂ ಕತ್ತಿ ಕತ್ತಿ. ಈಗ ನಾನೇ ಡೇವಿಡ್‍ನ ಬೆಸ್ಟ್ ಫ್ರೆಂಡ್! ಅವರವರೊಳಗೆ ಏನೇನಾಯಿತೋ, ಯಾರಿಗೆ ಗೊತ್ತು? ಅದನ್ನ ಕಟ್ಟಿಕೊಂಡು ಈಗ ಏನಾಗಬೇಕು? ನನಗಂತೂ ನನಗೊಬ್ಬ ಆಪ್ತಮಿತ್ರ ಸಿಕ್ಕಿದನಲ್ಲ ಅಂತ ಸಂತೋಷ. ಟೋನಿನ ನೋಡಿದ್ರೆ 'ಪಾಪ' ಅನ್ನಿಸುತ್ತೆ. ನಾನು ಡೇವಿಡ್ ಜೊತೆಯಲ್ಲಿ ಆಡುವಾಗ ಅವನು ಒಮ್ಮೊಮ್ಮೆ ಆಸೆ ಕಣ್ಣಿನಿಂದ ನೋಡ್ತಾ ಇರ್ತಾನೆ. ನನಗೆ ಅವನನ್ನೂ ಸೇರಿಸಿಕೊಳ್ಳೋಣ ಅನ್ನಿಸಿದರೂ ಕಡೆಗೆ ಪುನಃ ಡೇವಿಡ್, ಟೋನಿ ಒಟ್ಟಾಗಿ ನನ್ನನ್ನು ದೂರ ಮಾಡಿದರೆ? ಅಂತ ನಾನು ಕರೆಯುವುದೇ ಇಲ್ಲ ಅವನನ್ನು. ಏನು? ಇಂಡಿಯಾಗೆ ಹೋಗುವ ಮಾತೆ? ಅಯ್ಯೋ ಅಲ್ಲಿ ಏನಿದೆ ಅಂತ ಹೋಗಬೇಕು? ಒಳ್ಳೆಯ ಆಟದ ಸಾಮಾನಿಲ್ಲ. ಟಿ.ವಿ.ಯಲ್ಲಿ ಇಲ್ಲಿಯ ಹಾಗೆ ಕಾರ್ಟೂನ್‍ಗಳು ಬರುವುದಿಲ್ಲ. ಮನೆ ತುಂಬ ನೊಣ, ಇರುವೆ ನನಗೆ ಅಲ್ಲಿಗೆ ಹೋಗುವುದಕ್ಕೆ ಚೂರೂ ಮನಸ್ಸಿಲ್ಲ ಇಲ್ಲೇ ಚೆನ್ನಾಗಿದೆ. ಮತ್ತೆ ಸ್ಕೂಲಿನಲ್ಲಿ I ಠಿಟeಜge mಥಿ ಚಿಟಟegiಚಿಟಿಛಿe ಣo ಣhe ಜಿಟಚಿg oಜಿ ಣhe Uಟಿiಣeಜ Sಣಚಿಣes oಜಿ ಂmeಡಿiಛಿಚಿ ಅಂತ ಹೇಳೋದು ದಂಡಕ್ಕಾ?</p>
<p>
<strong>ಶಂಕರ್</strong>
</p>
<p>ನಿನ್ನೆ ನಮ್ಮ ಬಾಸ್ ನನ್ನನ್ನು ತನ್ನ ಆಫೀಸಿಗೆ ಕರೆದು ಏನು ಹೇಳಿದ ಗೊತ್ತಾ? "ನಿನ್ನಂತಹ ಧೀಮಂತ ಸಂಶೋಧಕರು ನಮ್ಮ ಇನ್ಸ್‍ಟಿಟ್ಯೂಟ್ ನಲ್ಲಿ ಇರುವುದು ನಮ್ಮ ಭಾಗ್ಯ. We ಚಿಡಿe ಠಿಡಿouಜ oಜಿ ಥಿou." ಅಂತ ಹೇಳಿ ಮುಂದಿನ ತಿಂಗಳಿಂದ ನನ್ನ ಸಂಬಳದಲ್ಲಿ ಬಹಳಷ್ಟು ಭಡ್ತಿ ಕೊಡ್ತಾರಂತೆ. ಹಾಗೂ ಪ್ರಮೋಷನ್‍ಗೆ ಟಿexಣ iಟಿ ಟiಟಿe. ನಾನು ಏನು ಹೇಳ್ಳಿಕ್ಕೂ ಈ ಜನ ಮೆರಿಟ್ ನೋಡಿಕೊಂಡು ಮನ್ನಣೆ ಕೊಡ್ತಾರೆ. ನನಗೆ ಅಷ್ಟು ಕಷ್ಟ ಪಟ್ಟಿದ್ದಕ್ಕೂ ಸಾರ್ಥಕ ಅನ್ನಿಸಿತು ಏನು? ಇಂಡಿಯಾಗೆ ಹೋಗುವ ಮಾತೆ? ಅಯ್ಯೋ ಯಾಕೆ ಹೋಗಬೇಕು ಅಲ್ಲಿಗೆ? ಅಲ್ಲೇನು ಇಲ್ಲಿಯ ಹಾಗೆ ಡಿeseಚಿಡಿಛಿh ಜಿಚಿಛಿiಟiಣies ಇದೆಯೆ? ಮೆರಿಟ್‍ಗೆ ರೆಕಗ್ನಿಷನ್ ಇದೆಯೆ? ಅಲ್ಲಿ ಎಲ್ಲಾ ಸಂಸ್ಥೆ ನಡೆಯುವುದೂ ಪಾಲಿಟಿಕ್ಸ್‍ನಿಂದ. ಯಾರು ಯಾರ ಭಾವನ ಹತ್ತಿರದ ಸಂಬಂಧಿಕ ? ಯಾರು ಲಿಂಗಾಯಿತ? ಗೌಡ? ಅಥವಾ ಮತ್ತೊಂದು ಜಾತಿ? ಅನ್ನುವುದರ ಮೇಲೆ ಹೊಂದಿಕೊಂಡಿದೆ ನಿಮಗೆ ಸಿಕ್ಕುವ ಪ್ರಮೋಷನ್. ಹೋಗಲಿ ನಾನು ಕತಿಳಿಸಿದ ಅಪ್ಲಿಕೇಶನ್ ಅಕ್ನಾಲೆಡ್ಜ್ ಮಾಡುವಷ್ಟೂ ಕರ್ಟಿಸಿ ಇಲ್ಲ ಜನಕ್ಕೆ. ಕಾರ್ಯದಕ್ಷತೆ ಅನ್ನೊ ಪದದ ಅರ್ಥವೇ ತಿಳಿಯದು ನಮ್ಮವರಿಗೆ. ಅದಕ್ಕೇ ದೇಶ ಹಾಗಾಗಿರೋದು. ಇದೀಗ ಟಚಿಟಿಜ oಜಿ oಠಿಠಿoಡಿಣuಟಿiಣies. ಇದನ್ನು ಬಿಟ್ಟು ಹೋಗುವುದೆಂದರೆ ಹುಚ್ಚು<br />ಕೆಲಸ. ನಾಳೆ ಅನಿಲ್ ದೊಡ್ಡವನಾದಾಗ ಒಳ್ಳೆ ಕಾಲೇಜ್ ಸೇರಲು, ಕೆಲಸ ಪಡೆಯಲು ಯಾರಿಗೂ ಲಂಚ ತಿನ್ನಿಸಬೇಕಾಗಿಲ್ಲ, ಇನ್‍ಪ್ಲುಯೆನ್ಸ್ ಬೇಕಾಗಿಲ್ಲ. ಇದನ್ನು ಬಿಟ್ಟು ಹೋಗುವುದು ಹೇಗೆ?</p>
<p>
<strong>ವಸಂತಿ</strong>
</p>
<p>ಕೇಳಿದಿರಾ ನಮ್ಮ ಯಜಮಾನರಿಗೆ ಪ್ರೊಮೋಷನ್ ಸಿಕ್ಕ ಸುದ್ದಿ! ನನಗಂತೂ ಹಿಡಿಸಲಾರದಷ್ಟು ಸಂತೋಷ. ಈಗ ನಾವೂ ನನ್ನ ಸ್ನೇಹಿತೆ ದೇವಿಕಾ ಕೊಂಡಂತಹ ದೊಡ್ಡ ಮನೆ ಕೊಂಡುಕೊಳ್ಳಬಹುದು. ಈ ಸಣ್ಣ ಮೂರು ಬೆಡ್ ರೂಮ್ ಮನೆ ಬಿಡುವುದು ಯಾವಾಗಪ್ಪಾ ಅಂತ ಕಾಯ್ತಿದ್ದೆ ನಾನು. ಆ ಏರಿಯಾ ಕೂಡ ಎಷ್ಟು ಚೆನ್ನಾಗಿದೆ ಅಂತೀರಿ. ನಾಳೇನೆ ರಿಯಲ್ ಎಸ್ಟೇಟ್‍ನವರನ್ನು ಕಾಲ್ ಮಾಡಬೇಕು. ಏನು? ಇಂಡಿಯಾಗೆ ಹೋಗುವ ಮಾತೆ? ಸರಿ ಬಿಡಿ. ಅಲ್ಲಿ ಹೋಗಿ ಏನು ಮಾಡಬೇಕು? ಕಳೆದ ಸಾರಿ ಹೋಗಿದ್ದಾಗ ನೋಡಿದೆನಲ್ಲ. ಕರೆಂಟಿದ್ರೆ ನೀರಿಲ್ಲ. ನೀರಿದ್ರೆ ಕರೆಂಟಿಲ್ಲ. ಪದಾರ್ಥಗಳ ಬೆಲೆಯಂತೂ ದಿನದಿನಕ್ಕೆ ಏರುತ್ತಿದೆ. ಬರೀ ಒಂದು ವಾಯಿಲ್ ಸೀರೆ ಕೂಡ ನೂರು ರೂಪಾಯಿ ಕಡಿಮೆಗೆ ಸಿಕ್ಕುವುದಿಲ್ಲ. ಹೀಗಾದ್ರೆ ಜನ ಹೇಗೆ ಜೀವನ ಮಾಡ್ತಾರೋ ದೇವರೇ ಬಲ್ಲ. ಈ ಸೌಕರ್ಯ, ಸೌಲಭ್ಯ ಎಲ್ಲಾ ಬಿಟ್ಟು ಹೋಗುವುದಾದರೆ ನಮಗೂ ಹುಚ್ಚೊ ಬೆಪ್ಪೊ ಕವಿದಿರಬೇಕು ಅಂತ ಲೆಕ್ಕ. ಇರಿ ಫೋನ್ ರಿಂಗ್ ಆಗುತ್ತಿದೆ.</p>
<p>"ಹಲೋ.... ದೇವಿಕಾ ನಾನೇ ಫೋನ್ ಮಾಡ್ಬೇಕು ಅಂತಿದ್ದೆ ಕಣೆ, ಒಂದು ವಿಷಯ ಕೇಳ್ಲಾ? ಕಳೆದ ವರ್ಷ ನೀವು ಆ ಮನೆಗೆ ಎಷ್ಟು ಕೊಟ್ಟಿರಿ? ಅಲ್ಲಾ ನಾವೂ ಹಾಗಿದ್ದೇ ಒಂದು ಮನೆ ಕೊಂಡುಕೊಳ್ಳೋಣ ಅಂತ..."</p>
<p>ಹಿನ್ನೆಲೆಯಲ್ಲಿ ರೆಕಾರ್ಡ್ ಒಂದು ಸಣ್ಣ ದನಿಯಲ್ಲಿ ಅರಚುತ್ತಲೇ ಇತ್ತು.</p>
<p>"ಮೇರೆ ದೇಶ್ ಕೀ ಧರತಿ ಸೋನಾ ಉಗಲೆ ಉಗಲೆ ಹೀರೆ ಮೋತಿ ಮೇರೆ ದೇಶ್ ಕೀ ಧರತಿ"</p>
<p><strong><em>-ನಳಿನಿ ಮೈಯ</em></strong>(ವೆಸ್ಟ್ ಮೌಂಟ್, ಇಲಿನಾಯ್)</p>
<p>
<strong>ನೆರಳು ಬೆಳಕು</strong>
</p>
<p>ಕಲ್ಲು ಎದ್ದು ಹೋಗಿರುವ ಅದೇ ರಸ್ತೆ. ಬೋಳು ಬೋಳಾಗಿ ನಿಂತ ಅವೇ ಮರಗಳು. ತರಗೆಲೆಯನ್ನು ಒಟ್ಟುಗೂಡಿಸಿ ಹಾಕಿರುವ ಬೆಂಕಿ. ನಾಲಿಗೆ ಚಾಚಿ ನನ್ನೆತ್ತರ ಬೆಳೆದು ನೆನಪನ್ನೆಲ್ಲ ದಹಿಸಿಬಿಡಬಾರದೆ ಎನಿಸುತ್ತದೆ. ಕಾದ ಧೂಳು ರಸ್ತೆಯಲ್ಲಿ ಬಿಸಿಲು ನೆರಳಿನ ಮಧ್ಯೆ ಓಡುತ್ತಿರುವ ಬಸ್ಸು ನಿರಂತರ ಹೀಗೇ ಓಡುತ್ತಿರಬಾರದೆ<br /><em>ಅಮೆರಿಕನ್ನಡದ ಕತೆಗಳು/೨೩೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೩೭</em><br />ಎನ್ನಿಸುತ್ತದೆ. ಮುಂದೆ ಬರುತ್ತಿರುವ ಮೈಲಿ ಕಲ್ಲುಗಳ ಎಣಿಕೆಯಲ್ಲೇ ಸೇರಿಹೋದಾಗ ನಿರೀಕ್ಷೆ ಬತ್ತಿ ಹೋದಂತಾಗಿ ನೆನಪು ಒತ್ತತೊಡಗುತ್ತದೆ.</p>
<p>"ವಿನೂ, ಉಯ್ಯಾಲೆ ತೂಗಿಕೊಳ್ಳಕ್ಕೆ ಬಾರೇ" ಬಾಗಿಲಲ್ಲಿ ನಿಂತ ಮಧುವಿನ ಧ್ವನಿ.</p>
<p>"ನಾನು ಬರಲ್ಲ ಇವತ್ತು, ನೀನೇ ಹೋಗು."</p>
<p>"ಯಾಕೆ?" ಎನ್ನುತ್ತಾ ಅಚ್ಚರಿಯಿಂದ ಮಧು ಒಳಗಡೆ ಅಡಿಯಿಟ್ಟ.</p>
<p>ಕಣ್ಣೀರಿನಿಂದ ತೊಯ್ದು ಕೆನ್ನೆ ; ಹೆರಳು ಬಿಚ್ಚಿದ್ದು ಮೂಲೆಯಲ್ಲಿ ಹುದುಗಿ ಕುಳಿತ ಭಂಗಿ; ಕೈಯಲ್ಲಿ ಕೆಂಪು ರಿಬ್ಬನ್. ಯಾವುದಕ್ಕೋ ಅತ್ತು ರಂಪ ಮಾಡಿ ಮುಷ್ಕರ ಹೂಡಿ ಕುಳಿತಿದ್ದಾಳೆ ಎನ್ನುವುದು ಸ್ಪಷ್ಟವಾಯಿತು. ಅಷ್ಟರಲ್ಲಿ ಒಳಗೆ ಬಂದ ತಾಯಿ.</p>
<p>"ಮಧು, ನೀನು ಹೋಗಪ್ಪಾ ಅವಳು ಹೀಗೆ ಕೂತಿರ್ಲಿ. ಒಂದಿನ ಹೂವಿಲ್ಲದಿದ್ದರೆ ಏನಾಗಿಬಿಡುತ್ತೋ ನೋಡೋಣ" ಎಂದರು.</p>
<p>ಮಧು ಮಾತನಾಡದೆ ಹೊರಟು ಹೋದ. ಅದನ್ನು ನೋಡಿ ಸ್ವಲ್ಪ ಕಸಿವಿಸಿಯಾಯಿತು, ಆದರೂ ಜಾಗ ಬಿಟ್ಟು ಅಲುಗಲಿಲ್ಲ. ಟಿಕ್, ಟಿಕ್ ಕೋಲಿನ ಸದ್ದು. ಅಮ್ಮನ ಮಾತಿನ ಧ್ವನಿ. ಕೋಲಿನ ಸದ್ದು ಮನೆಯೊಳಗೇ ಬರುತ್ತಿದೆ. ಥೂ- ಹಾಳಾದ ಅಜ್ಜಿ ಬಂದು ಬಿಡ್ತು. ಎಲ್ಲಾದಕ್ಕೂ ಹೆಣ್ಣು ಮಕ್ಕಳು ಹಾಗಿರಬೇಕು, ಹೀಗಿರಬೇಕು ಅಂತ ಹೇಳಲಿಕ್ಕೆ.</p>
<p>"ವಿನೂ, ಸಂಜೆ ಹೊತ್ತು ಹೆಣ್ಣು ಮಕ್ಕಳು ಹಾಗೆಲ್ಲಾ ತಲೆ ಬಿರಿಹುಯ್ಕೊಂಡು ಕೂತ್ಕೋ ಬಾರ್ದು, ಏಳಮ್ಮಾ..." ಅಜ್ಜಿಯ ಪುಸಲಾವಣೆ.</p>
<p>"ಹೂವಿಲ್ಲದೆ ಏಳಲ್ವಂತೆ, ಎಷ್ಟು ಹೊತ್ತು ಕೂತಿರ್ತಾಳೋ ನೋಡೋಣ"- ಅಮ್ಮನ ಗಡಸು ಧ್ವನಿ.</p>
<p>"ಓ... ಹಾಗೋ! ಹೂವಿನ ಮೇಲೆ ಅಷ್ಟೊಂದು ಮೋಹ ಒಳ್ಳೇದಲ್ಲ ಕಣೇ ತಾಯಿ" ಎನ್ನುತ್ತಾ ಅಜ್ಜಿ ಬಳಿಗೇ ಬಂದು ಕೂತಾಗ ರೇಗಿತು. ನೆಲಕ್ಕೆ ಕಾಲಪ್ಪಳಿಸಿ ಎದ್ದು ಹಿತ್ತಲಕಡೆ ಹೊರಟೆ, ಚಪ್ಪರದ ತುಂಬಾ ಅರಳಿನಿಂತ ಬಿಳಿ ಹೂವನ್ನು ಕಿತ್ತು, ಕಟ್ಟಿ, ಮುಡಿದುಕೊಂಡು ಮಧು ಇದ್ದ ಉಯ್ಯಾಲೆ ಮನೆಗೆ ಹೊರಟೆ. ದೀಪ ಹಚ್ಚಿದ ಮೇಲೆ ಮನೆಗೆ ಬಂದಾಗ ಅಮ್ಮನಿಗೆ ಅಸಾಧ್ಯ ಸಿಟ್ಟು ಬಂದಿತ್ತು. ಕಾರಣ ತಿಳಿಯದೆ ಅಮ್ಮನತ್ತ ಬಿಟ್ಟ ಕಣ್ಣಿಂದ ನೋಡಿದೆ.</p>
<p>"ಕತ್ತೆ ಲೌಡಿ, ಪಡವಲಕಾಯಿ ಹೂವನ್ನೆಲ್ಲಾ ಯಾಕೇ ಕಿತ್ತಿದ್ದಿ?" ನನ್ನ ಕೈ ಮೆಲ್ಲನೆ ಜಡೆಯತ್ತ ಹೋಯಿತು. ಸೊಟ್ಟ ಜಡೆಗೆ ಚೊಲಂಬಾಲೆ ನೇತಾಡುತ್ತಿದ್ದ ಪಡವಲ ಹೂವನ್ನು ಕೈಯಿಂದ ಮುಚ್ಚಲು ನೋಡಿದೆ. ನನ್ನ ಪ್ರಯತ್ನ ವಿಫಲವಾಯಿತು.<br />ಹೂವು ಕೆಳಕ್ಕೆ ಬಿತ್ತು. ಗಕ್ಕನೆ ಕೈಗೆ ತೆಗೆದುಕೊಂಡು ತಲೆ ಎತ್ತಿದಾಗ ಅಮ್ಮ ಇರಲಿಲ್ಲ. ಮಧು ಹಲ್ಲು ಬಿಟ್ಟ. ರೇಗಿತು, ಕೈಯಲ್ಲಿದ್ದ ಹೂವನ್ನು ಅವನತ್ತ ಎಸೆದು ರೋಷದಿಂದ ಬಾಗಿಲನ್ನು ಧಡ್ಡನೆ ಹಾಕಿ ಒಳಗೋಡಿದೆ.</p>
<p>ಬಸ್ಸು ಥಟ್ಟನೆ ನಿಂತಾಗ ಮುಗ್ಗುರಿಸುವಂತಾಯಿತು. ನಿಂತ ಬಸ್ಸಿನೊಳಕ್ಕೆ ಮಗುವನ್ನೆತ್ತಿಕೊಂಡು ಒಬ್ಬಳು ಹಳ್ಳಿ ಹೆಂಗಸು ಹತ್ತಿದಳು. ಹರಳೆಣ್ಣೆ ಹಚ್ಚಿದ, ಮಿರ ಮಿರ ಹೊಳೆಯುತ್ತಿದ್ದ ತಲೆಯ ತುರುಬಿಗೆ ಮುಡಿದಿದ್ದ ಮಲ್ಲಿಗೆ ದಂಡೆ ಬಸ್ಸಿನಲ್ಲೆಲ್ಲಾ ಘಂ ಎಂದಿತು.</p>
<p>ಬಸ್ಸಿನ ಕಿಟಕಿಯಲ್ಲಿ ಕೈ ತೂರಿಸಿ ನಿಂತ ಅವಳ ಗಂಡ " ಅಮಾಸೆಗಂಟ ಉಳ್ಕೋಬ್ಯಾಡಮಿ_ ಬ್ಯಾಗ ಬಂದ್ಬಿಡು" ಎನ್ನುತ್ತಿರುವಾಗಲೇ ಬಸ್ಸು ಹೊರಡುವ ಸಿದ್ದತೆ ಮಾಡಿತು.</p>
<p>ತವರಿಗೆ ಹೋಗುತ್ತಿದ್ದಾಳೇನೋ! ನಾನೂ ತವರಿಗೇ ಹೋಗುತ್ತಿರುವುದು. ಆದರೆ ಅಲ್ಲಿ ತಾಯಿ ಮಾತ್ರ ಇಲ್ಲ.</p>
<p>"ಹೂವು.... ಹೂವು! ಜಾಜಿ ಹೂವು ಚೆನ್ನಾಗೈತೆ ತಗೊಳ್ಳಿವಾ" ಕಿಟಕಿಯಲ್ಲಿ ಹೂವು ನೀಡಿ ಕೂಗುತ್ತಿದ್ದ ಹುಡುಗ.</p>
<p>"ಬೇಡಪ್ಪಾ"</p>
<p>"ಕುಚ್ಚು ಒಂದು ಪಾವಲಿ. ಅಷ್ಟೇ ತಾಯಿ ತಕ್ಕಳ್ಳಿ" ಮೊಂಡು ಹಿಡಿದು ಕೇಳಿದ.</p>
<p>"ಬೇಡಾಂತ ಒಂದ್ಸಲ ಹೇಳ್ಳಿಲ್ಲಾಪ್ಪ? ಬೇಡಾ" ಎಂದು ಸೆರಗಿನಿಂದ ಮುಖಕ್ಕೆ ಗಾಳಿ ಹಾಕಿಕೊಳ್ಳತೊಡಗಿದೆ. ಹುಡುಗ ಮುಂದೆ ಹೋದ. ಜಾಜಿಯ ಕಂಪು ನೆನಪಿನಾಳಕ್ಕೆ ಇಳಿಯತೊಡಗಿತು.</p>
<p>"ವಿನೂ..." ಮಧು ಗೇಟಿನಿಂದಲೇ ಕೂಗುತ್ತಾ ಬಂದ. ಅರ್ಧ ಹೆಣೆದ ಜಡೆಯೊಂದಿಗೇ ಹೊರಗೆ ಬಂದರೆ ಮಧು ಸೂಟು ಧರಿಸಿ ನಿಂತಿದ್ದು ಕಾಣಿಸಿತು. ಕೈಯಲ್ಲಿ ಎಂದಿನಂತೆ ಜಾಜಿ ಹೂವಿನ ಪೊಟ್ಟಣ. ನನ್ನನ್ನು ನೋಡಿದೊಡನೆಯೇ ಬಾಗಿ ಹೂವಿನ ಪೊಟ್ಟಣ ಕೊಟ್ಟು,</p>
<p>"ದೇವೀ! ಈ ಭಕ್ತನಿಗೆ ನಿನ್ನ ತೋಟದ ಒಂದು ಕೆಂಪು ಗುಲಾಬಿಯನ್ನು ಕೊಡುವ ಕೃಪೆ ಮಾಡು" ಎಂದು ನಾಟಕೀಯವಾಗಿ ಕೈ ಬೊಗಸೆ ಮಾಡಿ ನಿಂತಾಗ ನಗುಬಂತು.</p>
<p>"ಎಲೈ ಭಕ್ತ, ಈ ಹೂವು ಯಾರಿಗಾಗಿ?" ಕಸಿವಿಸಿಗೊಂಡವಳಂತೆ ಕೇಳಿದೆ.</p>
<p>"ದೇವಿ, ಈ ಹೂವು ನನ್ನ ಅರ್ಧಾಂಗಿ.. ಸಾರಿ...ಮೇಲಂಗಿ. ಅರ್ಥಾತ್ ನನ್ನ ಕೋಟಿಗೆ ಅಷ್ಟೆ. ಒಂದು ಸಂದರ್ಶನಕ್ಕೆ ನನ್ನ ಛಾಯಾಚಿತ್ರ ಕಳುಹಿಸಬೇಕು."</p>
<p>"ಸಂದರ್ಶನ! ಯಾರ ಸಂದರ್ಶನ?" ಗಾಬರಿಯಿಂದ ಕೇಳಿದೆ.</p>
<p><em>ಅಮೆರಿಕನ್ನಡದ ಕತೆಗಳು/೨೩೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೩೯</em><br />ಮಧು ಗಹಗಹಿಸಿ "ಯಾರ ಅಲ್ಲ, ಕೆಲಸದ ಸಂದರ್ಶನ" ಎಂದು ಎಲ್ಲಾ ಹೇಳಿದಾಗ ಹೂವು ಕೊಯ್ಯಲು ಹೋದೆ ಸಮಾಧಾನದಿಂದ. ಗುಲಾಬಿಯ ಗಿಡದ ಟಿಸಿಲನ್ನು ಬಾಗಿಸುವಾಗ ಮುಳ್ಳು ಚುಚ್ಚಿ ಹಾಯ್ ಎಂದೆ, ಮಧು ಮುಳ್ಳನ್ನು ಮೆಲ್ಲನೆ ತೆಗೆಯುತ್ತಾ,</p>
<p>"ಎಂಥಾ ಕೆಟ್ಟ ಗಿಡ. ನಾನಾಗಿದ್ದರೆ ಮುಳ್ಳುಗಳನ್ನೂ ಹೂವನ್ನಾಗಿ ಮಾಡಿಕೊಂಡು ಕಾದಿರುತ್ತಿದ್ದೆ" ಎಂದ. ನಾನು ಕೈ ಬಿಡಿಸಿಕೊಂಡು, ಗುಲಾಬಿಯನ್ನು ಎಲೆ ಸಮೇತ ಕಿತ್ತು ಅವನ ಕೋಟಿಗೆ ಸಿಕ್ಕಿಸಿದ್ದೆ.</p>
<p>ಬೇಡ ಬೇಡವೆಂದರೂ ಆ ನೆನಪು ಜೇಡವಾಗಿ ನನ್ನನ್ನು ಸುತ್ತಿ ಬಲೆ ನೇಯುತ್ತಲೇ ಇದೆ. ಈ ಬಲೆಯನ್ನು ಕಿತ್ತು ಒಮ್ಮೆ ಹೊರಗೆ ಬಂದು ಬಿಡಬೇಕು. ಆದರೆ ಹೇಗೆ? ಪ್ರಶ್ನೆ ಭೂತಾಕಾರವಾಗಿ ಬೆಳೆದು ನಿಲ್ಲುತ್ತದೆ.</p>
<p>ಊರು ಇನ್ನೇನು ಬಂದೇ ಬಿಟ್ಟಿತು. ಎಲ್ಲಾ ಇದ್ದಂತೆ ಇದೆ. ಅದೇ ಹೆಂಚಿನ ಮನೆಗಳು. ನಾನು, ಮಧು ಈಜು ಕಲಿತ ಕಿರು ಕೊಳ. ಮಧು ಕೊಯ್ದುಕೊಡುತ್ತಿದ್ದ ಪಾದ್ರಿ ಹೂವಿನ ಮರ. ಗಾಳಿಪಟವಾಡಿಸಲು ಹೋಗುತ್ತಿದ್ದ ರಸ್ತೆ ಬಯಲು ಎಲ್ಲಾ ಇದ್ದಂತೇ ಇವೆ. ಆದರೆ ನಾನು... ಇದ್ದಂತೇ ಇದ್ದೇನೆಯೇ? ಹೊರಗಿನ ವೇಷ ಬದಲಾಗಿದೆ ಅಷ್ಟೆ. ಅಂತರಂಗದಲ್ಲಿ ಅದೇ ಬಾಲ್ಯದ ಅಚ್ಚ ಹಸುರು ನೆನಪು; ಮಧುವಿನ ಪ್ರೀತಿಯ ಒನಪು. ಬಾಲ್ಯದ ಗೆಳೆಯ ಜೀವನದ ಗೆಳೆಯ ಆದಾನೆಂದು ಆಸೆ ಪಟ್ಟಿದ್ದೆ. ವಿಧಿ ವಂಚಿಸಿ ಬೇರೆಯವರ ಕೊರಳಿಗೆ ನನ್ನನ್ನು ಕಟ್ಟಿತ್ತು. ನಾನೇ ಅವರ ಕೊರಳಿಗೆ ಉರುಳಾಗುವಂತೆಯೂ ಮಾಡಿತ್ತು. ನನಗಾಗಿ ಹೂವು ತರಲು ಹೋದ ಅವರು ಮತ್ತೆ ಮನೆಗೆ ಬರಲೇ ಇಲ್ಲ. ಅಪಘಾತದಲ್ಲಿ ಮಡಿದಿದ್ದರು. ತಾಯಿಯಿಲ್ಲದ ತವರಿಗೆ ಬೋಳಾಗಿ ಬರುವುದಿಲ್ಲವೆಂದು, ಆ ಊರಿನ ಋಣ ತೀರಿತೆಂದು ಅಪ್ಪನಿಗೆ ಬರೆದು ಬಿಟ್ಟಿದ್ದೆ, ಮಾವನ ಮನೆಯಲ್ಲೇ ಉಳಿದೆ. ಈಗ ಅಪ್ಪನ ಅನಾರೋಗ್ಯದ ಪತ್ರ ಓದಿ ಮನಸ್ಸು ನಿಲ್ಲದೆ ಹೊರಟಿದ್ದೆ.</p>
<p>"ಮಾಲೂರು- ಇಳಿಯಿರಿ" ಎಂದು ಕಂಡಕ್ಟರ್ ಕೂಗಿದಾಗ ಕೈಚೀಲ ಹಿಡಿದು ಇಳಿದೆ. ಮಾಂಗಲ್ಯವಿಲ್ಲದ ಕೊರಳು ಸೆರಗಿನಲ್ಲಿ ಅಡಗಿತು. ಗಾಜಿನ ಬಳೆಯಿಲ್ಲದ ದುಂಡು ಕೈಗಳು ಕಂಪಿಸಿದವು. ಸೂರ್ಯ ಮುಳುಗುತ್ತಾ ಪಶ್ಚಿಮ ಅಂಗನೆಯ ಹಣೆಯಲ್ಲಿ ಕುಂಕುಮವಾಗಿ ನನ್ನ ಬರೇ ಹಣೆಯನ್ನು ಅಣಕಿಸಿದ. ತಲೆ ತಗ್ಗಿಸಿ ಸರಸರ ಹೆಜ್ಜೆ ಇಟ್ಟೆ- ಮನೆ ತಲುಪಿ ಗೇಟು ತೆರೆಯುತ್ತಿದ್ದಂತೆಯೇ ಸ್ತಬ್ಧಳಾಗಿ ನಿಂತು ಬಿಟ್ಟೆ.</p>
<p>"ವಿನೂ ಜಾಜಿ ಕಡ್ಡಿ ಹಾಕ್ತಿದೀಯಾ? ತಗೋ ಬೀರಿರುವ ಕಡ್ಡಿ ತಂದಿದೀನಿ- ಎರಡನ್ನೂ ಒಟ್ಟಿಗೇ ಹಾಕಿಬಿಡು" ಎಂದು ಕೊಟ್ಟ ಮಧುವಿನ ಕೈಯಿಂದ ಜಾಜಿ ಕಡ್ಡಿ ತೆಗೆದುಕೊಂಡು ಒಟ್ಟಾಗಿ ಪಾತಿಮಾಡಿ ನೆಡುವಾಗ ಗಿಡ ಚಿಗುರಿ, ನನ್ನೆತ್ತರ ಹಬ್ಬಿ, ಮೊಗ್ಗುಕಚ್ಚಿ, ಗಿಡದ ತುಂಬಾ ಹೂವು ಅರಳಿ ನಿಂತು, ಹಾರವಾಗಿ ಯಾರ ಕೊರಳಿಗೆ<br />ಎಂದು ಪ್ರಶ್ನೆ ಎದ್ದಾಗ ನನಗೆ ನಾನೇ ನಾಚಿ ಕೆಂಪಾಗಿ ಮಧುವಿನತ್ತ ನಾಚ್ಚುತ್ತಾ ನೋಡಿ ಓಡಿದ ನೆನಪು. ಆಮೇಲೆ ಹಾರವೂ ಆಯಿತು- ಆದರೆ ಬೇರೆಯವರ ಕೊರಳಿಗೆ. ಅದೇ ಬಳ್ಳಿ ಈಗ ಒಣಗಿ ನನ್ನಂತೆ ಬರಿದಾಗಿ ನಿಂತಿದೆ. ಬಾಗಿಲು ತೆರೆದ ಸದ್ದು, ತಲೆ ಎತ್ತಿ ನೋಡಿದೆ. ಮಧು ಔಷಧಿ ಸೀಸೆ ಹಿಡಿದು ಬಾಗಿಲಿಗೊರಗಿ ನಿಂತಿದ್ದಾನೆ; ಇಲ್ಲ ನನ್ನನ್ನು ನೋಡುತ್ತಿದ್ದಾನೆ. ಹೃದಯ ಕಂಪಿಸಿತು. ಅವೇ ಕಣ್ಣುಗಳು. ಪ್ರೀತಿ ಉಕ್ಕಿ ಚೆಲ್ಲುವ ಅದೇ ನೋಟ. ಎದುರಿಗೆ ನಿಲ್ಲಲಾಗದೆ ದೂರ ಓಡಿ ಹೋಗಬೇಕೆನಿಸಿತು. ಮಧು ಬಾಗಿಲಲ್ಲಿ ಸರಿದು ನಿಂತ ಕೂಡಲೇ ಒಳಕ್ಕೆ ಓಡಿದೆ.</p>
<p>ಅಪ್ಪನ ಸ್ಥಿತಿ ತೀರಾ ಹದಗೆಟ್ಟಿತ್ತು. ಇಷ್ಟು ದಿನವೂ ಮಧೂನೇ ಅಪ್ಪನನ್ನು ನೋಡಿಕೊಳ್ಳುತ್ತಿದ್ದನಂತೆ. ಅವನ ಸ್ಥಿತಿಯನ್ನು ನೋಡಿ ನಾನು ಗಳಗಳ ಅತ್ತುಬಿಟ್ಟೆ. ಅಪ್ಪನ ಕಣ್ಣಲ್ಲೂ ನೀರಾಡಿತು. ನನ್ನ ಸ್ಥಿತಿ ನೋಡಿ ಇರಬೇಕು. ಅಂದಿನಿಂದ ಅಪ್ಪನ ಆರೈಕೆಗೆ ನಿಂತೆ. ಮಧು ಔಷಧ ತಂದುಕೊಟ್ಟು ಹೋಗುತ್ತಿದ್ದ. ಅದೇ ಕರುಣೆ ತುಂಬಿದ ನೋಟ. ಎಷ್ಟು ಹರವಾಗಿ ಬೆಳದಿದ್ದವನು ಹೇಗೆ ಕಡ್ಡಿಯಂತಾಗಿದ್ದಾನೆ. ಅದಕ್ಕೆಲ್ಲ ಕಾರಣ ನಾನೇ!</p>
<p>ಅಪ್ಪನೆದುರಿಗೆ ನಿಂತು ಹೇಳಲು ಧೈರ್ಯವಾಗದೆ, ನನ್ನನ್ನು ಕೇಳದೇ ನಿಶ್ಚಯಿಸಿದ್ದ ಮದುವೆಗೆ ಕೊರಳೊಡ್ಡಿದ್ದೆ. ಮಧು ಊರಲ್ಲಿಲ್ಲದ ವೇಳೆಯಲ್ಲೇ ಗಂಡನೊಡನೆ ಹೊರಟುಹೋಗಿದ್ದೆ. ಮಧುವನ್ನು ವಂಚಿಸಿದೆನೆ? ಇಲ್ಲ. ಖಂಡಿತಾ ಇಲ್ಲ. ನಾನೂ ಮನಸಾರೆ ಪ್ರೀತಿಸಿದ್ದೆ. ವಿಧಿ ವಂಚಿಸಿತು.</p>
<p>****</p>
<p>ಕೊಠಡಿಯ ಬಾಗಿಲು ತೆರೆದ ಶಬ್ದವಾಯಿತು. ಸಂಜೆ ಮಬ್ಬು ಬೆಳಕಿನಲ್ಲಿ ಕುಳಿತಿದ್ದ ನಾನು "ಯಾರು?" ಎಂದೆ. ಪ್ರಶ್ನೆ ಅನಗತ್ಯವೆಂದು ಗೊತ್ತಿದ್ದರೂ ಮಧು ತಡೆದು ನಿಂತ ಒಂದು ಕ್ಷಣ. "ಬಾ.... ಕೂತ್ಕೊ" ಎಂದೆ ತಲೆ ತಗ್ಗಿಸಿ. ಮಧು ಬಂದು ಕುಳಿತ. ಕತ್ತಲೆ ಮೆಲ್ಲನೆ ಅಡಿಯಿಡುತ್ತಿತ್ತು.</p>
<p>"ವಿನೂ, ನಿನ್ನ ಹತ್ತಿರ ಮಾತಾಡಲು ಬಂದೆ" ಮೌನ ಭೇüದಿಸಿ ಅವನು ನುಡಿದ. ಪೀಠಿಕೆಯ ನಂತರ ಮತ್ತೆ ಭಯಂಕರ ಮೌನ, ಈಗ ನಾನೇ ತುಟಿ ತೆರೆದೆ...</p>
<p>"ಮಧೂ, ನನ್ನ ಹಣೆ ಬರಹವಂತೂ ಹೀಗಾಯಿತು. ನೀನಾದರೂ ಮದುವೆಯಾಗಿ ಸುಖವಾಗಿರಬಾರದೆ?"</p>
<p>"ಈ ಮಾತು ನಿನ್ನ ಬಾಯಿಯಿಂದ ಬರಬಾರದಿತ್ತು ವಿನೂ. ಬಾಲ್ಯದಿಂದಲೂ ನಿನ್ನ ನಾನು ಎಷ್ಟು ಪ್ರೀತಿಸುತ್ತೇನೆ ಅಂತ ನಿನಗೇ ಗೊತ್ತು. ನನ್ನ ಪ್ರೀತಿ ಯಾವಾಗ್ಲೂ ನಿನ್ನ ಕಡೆಗೆ ಹರಿಯುತ್ತಿದೆ, ಅದು ಗುರಿಯನ್ನು ಮುಟ್ಟಬೇಕು. ಇಲ್ಲದಿದ್ದರೆ ಬತ್ತಿ ಹೋಗಬೇಕು. ನನ್ನ ಪ್ರೀತಿಗೆ ಕವಲು ಇಲ್ಲ ವಿನೂ."</p>
<p><em>ಅಮೆರಿಕನ್ನಡದ ಕತೆಗಳು/೨೪೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೪೧</em><br />ತಲೆ ಎತ್ತಿ ನೋಡಿದೆ. ಅವನ ಮುಖ ಸ್ಪಷ್ಟವಾಗಿ ಕಾಣಲಿಲ್ಲ. ಬಿಕ್ಕಳಿಸುವದು ಕೇಳಿ ಬರುತ್ತಿತ್ತು, ಎದ್ದೆ. ಆದರೆ ಹೆಜ್ಜೆ ಕೀಳಲಾಗಲಿಲ್ಲ, ಹಾಗೇ ಕುಸಿದೆ. ಮಧು ಎದ್ದು ಬಂದು ನನ್ನ ಕೈಗಳನ್ನು ಹಿಡಿದುಕೊಂಡು,</p>
<p>"ವಿನೂ... ನಿಜ ಹೇಳು. ನೀನು ಇನ್ನೂ ನನ್ನ ಪ್ರೀತಿಸ್ತಾ ಇಲ್ವೇ?" ಎಂದ. ಹೌದು, ತುಂಬ ಪ್ರೀತಿಸ್ತಿದೀನಿ ಅಂತ ಹೇಳಬೇಕೆನಿಸಿತು. ಆದರೆ ಹಾಗೆ ಹೇಳಲಾಗದೆ,</p>
<p>"ಇಲ್ಲ" ಎಂದೆ ಉಗುಳು ನುಂಗುತ್ತಾ.</p>
<p>"ಸುಳ್ಳು!" ಮಧು ಪ್ರತಿಭಟಿಸಿದ.</p>
<p>"ನಾನು ವಿಧವೆ : ಸಮಾಜಕ್ಕೆ ಹೆದರಬೇಡವೇ?"</p>
<p>"ಮನಸ್ಸು ಮುಖ್ಯ ವಿನೂ, ಸಮಾಜ ಗೌಣ ನನಗೆ."</p>
<p>"ಮಧು ನಾನು ಒಣಗಿ ಹೋದ ಬಳ್ಳಿ- ಗೊತ್ತಿಲ್ಲವೇ?"</p>
<p>"ಇಲ್ಲ ವಿನೂ ಒಣಗಿಲ್ಲ. ಕುಸಿದಿದೆ ಅಷ್ಟೆ. ನಾನು ಆಸರೆಯಾಗಿ ನಿಲ್ಲುತ್ತೇನೆ. ನೀನು ಮತ್ತೆ ಚಿಗುರಬಲ್ಲೆ. ಬೆಳಗ್ಗೆ ಇದೇ ಕಿಟಕಿಯ ಬಳಿ ನಿಂತು ನಿನ್ನ ನಿರ್ಧಾರ ತಿಳಿಸಬೇಕು"- ಅಷ್ಟು ಹೇಳಿ ಮಧು ಒಮ್ಮೆಲೇ ಹೊರಟು ಹೋದ.</p>
<p>ಕತ್ತಲೆ ಇನ್ನೂ ದಟ್ಟವಾದಂತೆನಿಸಿತು. ಕಿಟಕಿಯಿಂದ ತೂರಿಬಂದ ಬೀದಿ ದೀಪದ ಬೆಳಕು ಗೋಡೆಯ ಮೇಲೆ ನೆರಳು ಬೆಳಕಿನಾಟವಾಡುತ್ತಿತ್ತು. ಗಾಳಿ ಬೀಸಿದಾಗಲೆಲ್ಲಾ ಒಣಗಿದ ಜಾಜಿ ಬಳ್ಳಿಯ ನೆರಳು ಬೆಳಕನ್ನು ನುಂಗುತ್ತಿತ್ತು. ಮತ್ತೆ ಬೆಳಕು-ನೆರಳು, ನೆರಳು-ಬೆಳಕು. ಹಾಗೇ ದಿಟ್ಟಿಸುತ್ತಾ ಎಷ್ಟೋ ಹೊತ್ತು ಕುಳಿತಿದ್ದೆ. ಆಮೇಲೆ ಎದ್ದು ದೀಪ ಹಾಕಿದೆ. ಕನ್ನಡಿ ಸ್ಟ್ಯಾಂಡಿನ ಮೇಲೆ ಜಾಜಿ ಹೂವಿನ ಪೊಟ್ಟಣ ಪಿಸುಗುಟ್ಟಿತು. ಘಂ ವಾಸನೆ. ಮಧು ತಂದಿಟ್ಟಿರಬೇಕು. ನಾರನ್ನು ಬಿಚ್ಚಿ ಎಲೆಯ ಪೊಟ್ಟಣ ತೆರೆದು ಹೂವು ತೆಗೆದೆ. ಏನೋ ಇದ್ದಕ್ಕಿದ್ದಂತೆಯೇ ತುಂಬ ಸಂತೋಷವಾಯಿತು. ಹೂವನ್ನು ಮುಡಿಯಲು ಅನುವು ಮಾಡಿ ಕನ್ನಡಿಯೆದುರಿಗೆ ನಿಂತು ಇನ್ನೇನು ಮುಡಿಯಬೇಕು. ಅಪ್ಪ ಕೆಮ್ಮಿದ ಸದ್ದು. ಥಟ್ಟನೆ ಹೂವು ಕೈಯಿಂದ ಜಾರಿ ಕೆಳಕ್ಕೆ ಬಿತ್ತು.</p>
<p>ಹೃದಯದಲ್ಲಿ ಕಲಮಲ. ಅವ್ಯಕ್ತ ಭೀತಿ. ಗಾಳಿಗೆ ಕಿಟಕಿಯ ಬಾಗಿಲುಗಳು ಬಡಿದಾಡಿದವು. ದೀಪದ ನೆರಳು ತೂಗಾಡಿತು. ಅಬ್ಬಾ...! ಒಂದು ಕ್ಷಣದಲ್ಲಿ ಎಂಥ ಕೆಲಸ ಮಾಡಿ ಬಿಡುತ್ತಿದ್ದೆ. ಚಳಿ ಬಂದವಳಂತೆ ನಡುಗಿದೆ. ಪುರಾಣದ ಭೀಮಾಚಾರ್ರು ಹೇಳಿದ ನರಕದ ಕಲ್ಪನೆ ಸ್ಪಷ್ಟವಾಗಿ ಕಣ್ಣಿಗೆ ಹಚ್ಚತೊಡಗಿತು. ಒಂದು ಕಡೆ ಪಾಪದ ಭೀತಿ, ಮತ್ತೊಂದು ಕಡೆ ಮಧುವಿನ ಪ್ರೀತಿ, ಎರಡೂ ಕಡೆಯಿಂದಲೂ 'ಆ' ಎಂದು ಬಾಯಿ ತೆರೆದು ನುಂಗಲು ಬಂದಂತಾಗಿ ಕಣ್ಣು ಕತ್ತಲಿಟ್ಟು ಬಂತು.</p>
<p>ಬೆಳಗ್ಗೆ ಎಚ್ಚರವಾದಾಗ ಇನ್ನೂ ನಸುಕು. ಕೆಳಕ್ಕೆ ಬಿದ್ದಿದ್ದ ಜಾಜಿ ಮಾಲೆಯನ್ನು ಅಮ್ಮನ ಫೋಟೋಕ್ಕೆ ಹಾಕಿ, ಸ್ನಾನ ಮುಗಿಸಿ, ಕೈಚೀಲದಲ್ಲಿ ಬಟ್ಟೆ ತುಂಬಿಕೊಂಡು<br />ಹೊರಗೆ ಬಂದೆ, ಅಪ್ಪನಿಗೆ ನಮಸ್ಕರಿಸಿ.</p>
<p>"ನಾನು ಬಂದು ತುಂಬಾ ದಿನವಾಯ್ತು. ಇನ್ನು ಬರ್ತೀನಿ. ಅಲ್ಲಿ ತೊಂದರೆಯಾಗುತ್ತೆ. ಆರೋಗ್ಯ ನೋಡಿಕೊಳ್ಳಿ" ಎಂದವಳೇ ಉತ್ತರಕ್ಕೆ ಕಾಯದೆ ಹೊರಬಿದ್ದೆ. ಒಣಗಿದ ಜಾಜಿ ಬಳ್ಳಿಯ ಬಳಿ ನಿಂತಾಗ ಗಿಡಕ್ಕೆ ಗೆದ್ದಲು ಹತ್ತುತ್ತಿದ್ದದ್ದು ಕಾಣಿಸಿತು. ಅದನ್ನು ಕಡ್ಡಿಯಿಂದ ಕೊಡವಿ ಗೇಟು ತೆರೆದು ಹಿಂದಿರುಗಿ ನೋಡಿದಾಗ ನನ್ನ ರೂಮಿನ ಕಿಟಕಿಯ ಬಾಗಿಲುಗಳು ಭದ್ರವಾಗಿ ಮುಚ್ಚಿರುವುದನ್ನು ನೋಡಿ ನಿಡಿದಾಗಿ ಉಸಿರಿಟ್ಟು ಬಸ್ ನಿಲ್ದಾಣದ ಕಡೆ ಬೇಗ ಬೇಗ ಹೆಜ್ಜೆ ಹಾಕಿದೆ.</p>
<p><strong><em>-ವಾಣೀ ರಾವ್</em></strong>(ಬ್ಯಾಟನ್‍ರೂಜ್, ಲೂಸಿಯಾನಾ)</p>
<p>
<strong>ಮುಗುಟವಾಯಿತು ಸೀರೆ</strong>
</p>
<p>ಯುಗಾದಿ ಹಬ್ಬ ಇನ್ನು ಒಂದು ತಿಂಗಳು ಇದೆ ಎನ್ನುವಾಗಲೆ ನನ್ನ ಹೆಂಡತಿಯ ಸೀರೆ ವ್ಯಾಪಾರದ ಹುಳು ನನ್ನ ತಲೆಯನ್ನು ಕೊರೆಯತೊಡಗಿತ್ತು. ಅರೆ, ಹೆಂಡತಿ ಒಂದು ಸೀರೆ ಖರೀದಿ ಮಾಡಿದರೆ ಅದು ವರ್ಷಾದಿ ಹಬ್ಬ, ಇಷ್ಟೊಂದು ತಲೆ ಕೆಡಿಸಿಕೊಳ್ಳುವುದೆ ಅಂತ ನೀವು ಅಂದುಕೊಳ್ಳಬಹುದು. ಆದರೆ ನನ್ನ ಹೆಂಡತಿ ಎಲ್ಲರ ತರಹ ಅಲ್ಲ, ಅವಳು ಇರೊ ಆಕಾರಕ್ಕೆ ಆರು ಗಜದ ಸೀರೆ ಸಾಕಾಗಲ್ಲ. ಒಂಭತ್ತು ಗಜದ ಸೀರೇನೇ ಸರಿ ಅನ್ನಿ. ಅವಳಿಗೆ ನೈಲಾನ್, ನೈಲೆಕ್ಸ್ ಈ ನಮೂನೆಯ ಸೀರೇನೆ ಬೇಕು. ಅಷ್ಟು ತೆಳ್ಳಗಿರುವ ಸೀರೆ ನಿಂಗೆ ಚೆನ್ನಾಗಿರಲ್ವೆ ಎಂದರೆ, ಯಾವ ವಿಧೇಯ ಗಂಡನು ಒಪ್ಪದಿರದ ಉಪವಾಸ. ನನಗೊ ಊಟ ತಿಂಡಿಯ ಚಪಲ ಜಾಸ್ತಿ; ಮುಖ್ಯವಾಗಿ ನನ್ನವಳು ಅಡಿಗೆ ಬಹಳ ರುಚಿಯಾಗಿ ಮಾಡ್ತಾಳೆ. ಅದನ್ನು ತಿನ್ನೋದು ಬಿಟ್ಟು ಹೋಟೆಲ್ಲಿಗೆ ಹೋಗಿ ತಿನ್ನೋಕೆ ಆಗುತ್ಯೆ? ಆದ್ದರಿಂದ ಅವಳು ಯಾವಾಗಲಾದರು ಸೀರೆ ಅಂತ ಬಾಯಿಬಿಟ್ಟಾಗ ನನ್ನ ಸಮ್ಮತಿ ಹಾಗು ಒಂದಿಷ್ಟು ದುಡ್ಡು ಕೊಟ್ಟುಬಿಡುತ್ತೇನೆ.</p>
<p>ನನ್ನ ಹೆಂಡತಿಗೆ ಸೀರೆ ಒಂದೆ ಅಲ್ಲ, ಅಚ್ಚುಕಟ್ಟಾಗಿ ಊಟ ತಿಂಡಿಯು ಆಗಬೇಕು. ಅದಕ್ಕೆ ರುಚಿಯಾಗಿ ಅಡಿಗೆಯನ್ನು ಮಾಡುತ್ತಾಳೆ. ರೂಪವತಿಯು ಹೌದು. ನಾನು ಅವಳನ್ನು ಮದುವೆಯಾದಾಗ ತೆಳ್ಳಗೆ, ಬೆಳ್ಳಗೆ ಒಳ್ಳೆ ಬಳುಕುವ ಲತೆಯಂತೆ ಇದ್ದಳು. ಈಗಲು ಹಾಗೇನೆ ಇದ್ದಾಳೆ ನನ್ನ ಕಣ್ಣಿಗೆ, ಆದರೆ ನೋಡುವವರ ಕಣ್ಣಿಗೆ ಅಡ್ಡಾದಿಡ್ಡಿಯಾಗಿ ಬೆಳೆದಿದ್ದಾಳೆ. ಪಾಪ, ಅವಳೇನು ಮಾಡುತ್ತಾಳೆ ನಾಲ್ಕು ಮಕ್ಕಳಾದ ಮೇಲೆ! ಮಕ್ಕಳಿಗೆ ಅಂತ ತುಪ್ಪ ಹಾಕಿ ಕಲೆಸಿದ ಅನ್ನವನ್ನು, ಅವರು ತಿನ್ನದೆ ಇದ್ದರೆ, ಅನ್ನ ಅನ್ಯಾಯವಾಗಿ ದಂಡವಾಗುತ್ತಲ್ಲ ಅಂತ ತಾನೆ ತಿನ್ನುತ್ತಾಳೆ. ಹೀಗೆ ನಾಲ್ಕು ಮಕ್ಕಳ ಊಟ ಹಾಗು ಅವಳ ಪಾಲಿನ ಊಟ ಮಾಡಿ ಮೈ ಈ ರೀತಿ ಆಯಿತು. ಮೈ ದಪ್ಪವೊ ಸಣ್ಣವೊ<br /><em>ಅಮೆರಿಕನ್ನಡದ ಕತೆಗಳು/೨೪೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೪೩</em><br />ಅವಳಿಗೆ ಮಾತ್ರ ನೈಲಾನ್ ಸೀರೆಗಳ ಮೇಲೆಯೆ ವ್ಯಾಮೋಹ.</p>
<p>ಯುಗಾದಿ ಹಬ್ಬಕ್ಕೆ ಇನ್ನೂ ಎಂಟೇ ದಿನ ಬಾಕಿ ಇತ್ತು. ನನಗೊ ಒಳ್ಳೊಳ್ಳೆ ಊಟ ತಿಂಡಿಯ ಉಪಚಾರ ನಡೆಯುತ್ತಿತ್ತು. ಇದೆಲ್ಲ ಸೀರೆ ಅಂಗಡಿಗೆ ಕರೆದುಕೊಂಡು ಹೋಗಲಿ ಎಂಬ ಪೀಠಿಕೆ ಅಂತ ನಂಗೆ ಗೊತ್ತಿತ್ತು. ಇನ್ನು ಏನಾದರೂ ಮಾತಾಡಿದರೆ ಆ ಊಟ ತಿಂಡಿಗೆ ಎಲ್ಲಿ ಸೊನ್ನೆ ಬೀಳುತ್ತೊ ಅಂತ ಏನೂ ಗೊತ್ತಿಲ್ಲದವನಂತೆ ಸುಮ್ಮನಿದ್ದೆ. ಆ ದಿನ ಶನಿವಾರ ನಮಗೆ ಅರ್ಧದಿನ ಮಾತ್ರ ಅಫೀಸ್. ಒಂದು ಗಂಟೆಗೆಲ್ಲ ಕೆಲಸ ಮುಗಿಸಿ ಮನೆಯ ಕಡೆ ಹೊರಟೆ. ಮಟ ಮಟ ಮಧ್ಯಾಹ್ನ, ಸೂರ್ಯ ನೇರ ನೆತ್ತಿಗೆ ಇದ್ದ. ಮೊದಲು ಮನೆಗೆ ಹೋಗಿ ಊಟ ಮಾಡಿ ಹಾಯಾಗಿ ಒಂದರ್ಧ ಗಂಟೆ ಮಲಗಿ, ಸಂಜೆ ಕಾಫಿ ಕುಡಿದು ನಂತರ ನನ್ನವಳನ್ನು ಸೀರೆ ಅಂಗಡಿಗೆ ಕರೆದುಕೊಂಡು ಹೋಗುವ ಪ್ಲಾನ್ ಹಾಕಿದ್ದೆ. ಮನೆಯ ಹತ್ತಿರ ಬರುತ್ತಿದ್ದಂತೆ ಯಾರೊ ದೊಡ್ಡ ಧ್ವನಿಯಲ್ಲಿ ಮಾತಾಡುತ್ತಿದ್ದುದು ಕೇಳಿಸಿತು. ಬಾಗಿಲ ಹತ್ತಿರ ಬಂದ ಧ್ವನಿ ಪರಿಚಯದ್ದಾಗಿತ್ತು. ಆ ಧ್ವನಿ ಮತ್ಯಾರದ್ದು ಅಲ್ಲ ನನ್ನವಳ ಸ್ನೇಹಿತೆ ಪಾರ್ವತಿಯದು. ಎಂದಾದರೂ ಆ ಪಾರ್ವತಿ ಒಬ್ಬಳೆ ಸಿಕ್ಕಿದ್ದರೆ ಅವಳ ಕೆನ್ನೆಗೆ ಬಾಸುಂಡೆ ಬರುವಂತೆ ಹೊಡೆಯಬೇಕೆನ್ನಿಸುತ್ತೆ. ಇದೇನಿದು ಬೇರೆಯವರ ಹೆಂಡತಿಗೆ ಕಪಾಳಕ್ಕೆ ಹೊಡೆಯುವ ಧೈರ್ಯ ಈತನಿಗಿದೆಯೆ ಅಂತ ನಿಮಗೆನ್ನಿಸಬಹುದು. ಆಕೆ ಅಂಥಿಂಥವಳಲ್ಲ. ಆ ಪಾರ್ವತಿಯ ಅದೃಷ್ಟವೊ ಏನೊ ಅವಳ ಗಂಡ ಅಡಿಗೆಯವನು. ಆದ್ದರಿಂದ ಅಡಿಗೆ ಕೆಲಸದ ಯೋಚನೆ ಆಕೆಗಿಲ್ಲ. ಸದಾ ಅಂಗಡಿ, ಅವರಿವರ ಮನೆ ಅಂತ ತಿರುಗಾಡುತ್ತಿರುವುದೆ ಆಕೆಯ ಕೆಲಸ. ನನ್ನ ಹೆಂಡತಿಗೆ ಅವಳು ಎಲ್ಲಿ ಗಂಟುಬಿದ್ದಳೊ ನಂಗಂತು ಗೂತ್ತಿಲ್ಲ. ಅವಳ ಪರಿಚಯ ನನ್ನವಳಿಗೆ ಅದಾಗಿನಿಂದ ನನ್ನ ಜೇಬು ಖಾಲಿಯಾಗುತ್ತ ಬರುತ್ತಿದೆ. ಇನ್ನು ಸ್ವಲ್ಪ ವರ್ಷಗಳು ಇವರಿಬ್ಬರ ಸ್ನೇಹ ಹೀಗೆ ಮುಂದುವರೆದರೆ- ನನಗು, ಸೇವಿಂಗ್ಸ್ ಬ್ಯಾಂಕಿಗು ಇರುವ ಸಂಬಂಧ ಬಿಟ್ಟುಹೋಗುತ್ತಷ್ಟೆ. ಮನೆಯ ಬಾಗಿಲು ತೆರೆದೆ ಇದ್ದುದರಿಂದ ನಾನೇನು ಕರೆಗಂಟೆ ಬಾರಿಸಬೇಕಾಗಿರಲಿಲ್ಲ. ಬಾರಿಸಿದರು ಅವಳಿಗೇನು ಕೇಳಿಸುತ್ತಿರಲಿಲ್ಲ ಅನ್ನಿ.</p>
<p>"ನೋಡಿ ಕಾವೇರಮ್ಮ ಅದೆ ಮಂಗಳಾ ಸ್ಯಾರಿ ಹೌಸ್‍ನಲ್ಲಿ ಒಳ್ಳೊಳ್ಳೆ ಡಿಸೈನಿನ ನೈಲಾನ್ ಸೀರೆಗಳು ಬಂದಿವೆಯಂತೆ. ನಾಳೆ ಹೋಗಿ ಬರೋಣವೆ" ಎಂದು ನನ್ನವಳನ್ನು ಕೇಳುತ್ತಿದ್ದಳು ಪಾರ್ವತಿ.</p>
<p>"ನಾನು ಬರಕ್ಕಾಗಲ್ಲ ಪಾರ್ವತಮ್ಮ, ಮುಂದಿನ ವಾರವೆ ಯುಗಾದಿ ಹಬ್ಬ ಅಲ್ವೆ. ಇವರೆ ಅಂಗಡಿಗೆ ಕದೆದುಕೊಂಡು ಹೋಗ್ತೀನಿ ಅಂತ ಹೇಳ್ತಾ ಇದ್ರು"</p>
<p>"ಸರಿ ಕಾವೇರಮ್ಮ ಇನ್ನೊಂದು ಸಲ ಹೋಗೋಣ" ಅನ್ನುತ್ತ ಮನೆಯ ಕಡೆ ಹೋಗಲು ಎದ್ದಳು.</p>
<p>ಪರವಾಗಿಲ್ಲವೆ ನನ್ನ ಹೆಂಡತಿಗು ಸ್ವಲ್ಪ ಬುದ್ದಿ ಇದೆ. ಅವಳ ಜೊತೆ ಹೋಗಿ ಇದ್ದಬದ್ದ ದುಡ್ಡೆಲ್ಲ ಖರ್ಚುಮಾಡಿಕೊಂಡು ಬರೊ ಬದಲು ನನ್ನ ಜೊತೆ ಹೋಗುವ ಯೋಚನೆ ಮಾಡಿದ್ದಾಳಲ್ಲ ಅಷ್ಟೆ ಸಾಕು ಅಂತ ಅಂದುಕೊಳ್ಳುತ್ತ ಒಳಗಡಿಯಿಟ್ಟೆ. ನನ್ನೆದುರಿಗೆ ಬಂದ ಪಾರ್ವತಿ "ನಮಸ್ಕಾರ " ಅನ್ನುತ್ತ ಹೊರಗೆ ಹೋದಳು.</p>
<p>ನಾನು, ಇವಳು ಊಟಕ್ಕೆ ಕುಳಿತೆವು. ಯಾಕೋ ಕಾವೇರಿ ಸೀರೆಯ ವಿಷಯವನ್ನೆ ಎತ್ತಲಿಲ್ಲ. ನಾನು ಮಾತಾಡದೆ ಸುಮ್ಮನೆ ಊಟ ಮಾಡಿದೆ. ಅವಳಿಗೆ ಸರ್‍ಪ್ರೈಸ್ ಅಗೊ ಹಾಗೆ ಅಂಗಡಿಗೆ ಕರೆದುಕೊಂಡು ಹೋಗಿ ಸೀರೆ ಕೊಡಿಸೋಣ ಅಂತ ಊಟ ಮಾಡಿ ದಿಂಬಿಗೆ ತಲೆ ಇಟ್ಟಿದ್ದೆ, ಅಷ್ಟೆ ನಂಗೆ ಗೊತ್ತಾಗಿದ್ದು. ನಿದ್ದೆ ಯಾವಾಗ ಬಂತೊ, ಎದ್ದಾಗ ಸಂಜೆ ನಾಲ್ಕು ಗಂಟೆಯಾಗಿತ್ತು. ಹೊಗೆಯಾಡುತ್ತಿದ್ದ ಕಾಫಿ ತಂದು ನನ್ನವಳು ಕೈಗಿತ್ತಾಗ ಹಾಯೆನಿಸಿತು. "ಕಾವೇರಿ ರೆಡಿಯಾಗು ಸ್ವಲ್ಪ ಮಾರ್ಕೇಟ್ ಕಡೆ ಹೋಗಿ ಬರೋಣ" ಎಂದೆ. "ಅದೇನು ಈಗ" ಎಂದಳು.</p>
<p>"ಮುಂದಿನ ವಾರ ಯುಗಾದಿ ಹಬ್ಬ ಅಲ್ವೆ, ಮಕ್ಕಳಿಗೆ ಹೊಸ ಬಟ್ಟೆ ತರೋಣ" ಅಂತಂದೆ. ಕೋಪದ ಮುಖ ಹೊತ್ತ ಕಾವೇರಿ ಮಾತಾಡದೆ ಹಾಗೆ ನಿಂತಳು.</p>
<p>ಅವಳ ಮನದಿಂಗಿತ ಅರಿತ ನಾನು ಮೆಲ್ಲಗೆ ಅವಳ ಹತ್ತಿರ ಹೋಗಿ ಕೆನ್ನೆ ತಟ್ಟಿ 'ಕಾವೇರಮ್ಮ ನಿನ್ನನ್ನು ಮರೀತೀನೆ!' ಅಂದೆ.</p>
<p>"ಹೋಗ್ರಿ ನೀವು ಯಾವಾಗ್ಲು ಹೀಗೆ" ಅನ್ನುತ್ತ ಐದೆ ನಿಮಿಷದಲ್ಲಿ ರೆಡಿಯಾಗಿ ನಿಂತಳು. ನನ್ನ ದೊಡ್ಡ ಮಗ ತಮ್ಮ ತಂಗಿಯರನ್ನು ತಾನು ನೋಡಿಕೊಳ್ಳುತ್ತೇನೆಂದು ಹೇಳಿ ನಮ್ಮನ್ನು ಕಳುಹಿಸಿದ. ರಿಕ್ಷಾ ಹತ್ತಿ ಸೀದಾ "ಲಕ್ಷ್ಮಿ ವಿಲಾಸ್" (ಅದೊಂದು ಭಾರಿ ರೇಷ್ಮ ಸೀರೆ ಅಂಗಡಿ) ಮುಂದೆ ಇಳಿದೆವು. ಅಂಗಡಿ ಒಳಗೆ ಹೋಗುವ ಮೊದಲೆ ಆ ಅಂಗಡಿಗೆ ಹೋಗೋದು ಬೇಡ ಅಂತ ಶುರುಮಾಡಿದಳು. "ಯಾಕೆ" ಅಂತ ಕೇಳಿದಕ್ಕೆ "ನನ್ನ ಸ್ನೇಹಿತೆ ಪಾರ್ವತಿ ಹೇಳಲಿಲ್ಲವೆ, ಮಂಗಳಾ ಸ್ಯಾರಿ ಹೌಸ್‍ನಲ್ಲಿ ಹೊಸ ಡಿಸೈನಿನ ಸೀರೆಗಳು ಬಂದಿದೆ ಅಂತ, ಅಲ್ಲಿಗೆ ಹೋಗೋಣ ನಡೀರಿ" ಅಂತ ನಂಗೆ ಬೇರೆ ಮಾತಿಗು ಅವಕಾಶ ಕೊಡದೆ ಆ ಅಂಗಡಿಗೆ ನುಗ್ಗಿದಳು. ಇವಳನ್ನು ತಿದ್ದಲು ಈ ಜನ್ಮದಲ್ಲಿ ನಂಗೆ ಸಾಧ್ಯವಿಲ್ಲ ಅಂತ ಗೊತ್ತಿದ್ದರಿಂದ ಬಾಯಿ ಮುಚ್ಚಿಕೊಂಡು ಅವಳ ಹಿಂದೆ ಹೋದೆ. ಆದರೆ ಒಂದು ಕಂಡೀಶನ್ ಮಾತ್ರ ಅವಳಿಗೆ ಹಾಕಿದೆ. "ಏನೇ ಆದರು ರೇಷ್ಮೆ ಸೀರೇನೆ ತೊಗೋಬೇಕು" ಅಂದೆ.</p>
<p>"ಯಾಕೆ?" ಅವಳಿಂದ ತಿರುಗುಬಾಣ ಬಂತು.</p>
<p>"ವರ್ಷಾದಿ ಹಬ್ಬ ಅಲ್ವೇನೆ, ರೇಷ್ಮೆ ಸೀರೆ ಚೆನ್ನಾಗಿರುತ್ತೆ ಅಂತ ಅಷ್ಟೆ" ಅಂದೆ. ನನ್ನ ಎಲ್ಲ ಮಾತಿಗು ಏತಿ ಅಂದರೆ ಪ್ರೇತಿ ಅನ್ನುವ ಸ್ವಭಾವದವಳು ಅದೇನೊ ಕಾಣೆ ತಕ್ಷಣವೆ "ಸರಿ" ಎಂದಳು.</p>
<p><em>ಅಮೆರಿಕನ್ನಡದ ಕತೆಗಳು/೨೪೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೪೫</em><br />ಅಂಗಡಿಯೊಳಗೆ ಕಾಲಿಟ್ಟ ಕೂಡಲೆ ನಮ್ಮನ್ನು ನೋಡಿದ ಒಬ್ಬ ಸೇಲ್ಸ್‍ಮನ್ ನಮಗೆ ಕುಳಿತುಕೊಳ್ಳಲು ಎರಡು ಕುರ್ಚಿಗಳನ್ನು ಹಾಕಿ, ಒಂದೆ ಕ್ಷಣದಲ್ಲಿ ಬೀರುವಿನಿಂದ ಐವತ್ತು ಸೀರೆಗಳನ್ನು ಎಳೆದು ನಮ್ಮ ಮುಂದೆ ಹಾಕಿದ. ಆ ಸೇಲ್ಸಮನ್‍ಗಳನ್ನು ನೋಡಿ ನಂಗೆ ದುಃಖವಾಯಿತು. 'ನಿಮಗೆ ಯಾಕೆ ದುಃಖವಾಗಬೇಕು ಅವರನ್ನು ನೋಡಿ?' ಅಂತ ಕೇಳ್ತಿರೊ, ಯಾಕಂತ ಹೇಳ್ತೀನಿ ಕೇಳಿ- ನನ್ನ ಹೆಂಡತಿಗೆ ತೆಗೆಸಿಕೊಡೋದು ಒಂದೇ ಸೀರೆ. ಆ ಒಂದು ಸೀರೆಗೆ ಇಷ್ಟೊಂದು ಸೀರೆಗಳನ್ನು ತೋರಿಸಬೇಕೆ! ಪಾಪ ಅವರ ಕೆಲಸವೆ ಅದು ನಾನೇನು ಮಾಡಕ್ಕೆ ಆಗುತ್ತೆ.</p>
<p>ಮಧ್ಯಾಹ್ನ ಅಷ್ಟೊಂದು ನಿದ್ದೆ ಮಾಡಿದ್ರು ನಂಗೆ ಮತ್ತೆ ಕಣ್ಣೆಳೆಯುತ್ತಿತ್ತು. ಕುರ್ಚಿಯಲ್ಲಿ ಕುಳಿತ ನಾನು ಹಾಗೆಯೆ ಕಣ್ಣು ಮುಚ್ಚಿದೆ. ನಾನು ಅಲ್ಲೆ ಒಂದು ಗಂಟೆ ನಿದ್ದೆ ಮಾಡಿದರು ಪರವಾಗಿಲ್ಲ. ಯಾಕಂದರೆ ನನ್ನ ಹೆಂಡತಿ ಒಂದೇ ಒಂದು ಸೀರೆ ಆರಿಸುವುದಕ್ಕೆ ಕಡೇ ಪಕ್ಷ ಒಂದೆರಡು ಗಂಟೆಗಳನ್ನು ತೊಗೋತಾಳೆ. ಇನ್ನು ಹತ್ತು ಸೀರೆಗಳನ್ನೇನಾದರೂ ತೊಗೊಂಡರೆ ಪೂರ್ತಿ ದಿನವೆಲ್ಲ ಅಂಗಡೀಲೆ ಇರಬೇಕಾಗುತ್ತೆ. ಕೊನೆಗೆ ಕಣ್ಣು ಬಿಟ್ಟು ನೋಡಿದಾಗ ನನ್ನವಳು ನೀಲಿ ಬಣ್ಣದ ಒಂದೆ ಗೆರೆ ಜರಿ ಅಂಚಿದ್ದ ಸೀರೆ ಹಿಡಿದು ನನ್ನೆದುರಿಗೆ ನಿಂತಿದ್ದಳು. ಸೀರೆಯನ್ನು ನಂಗೆ ತೋರಿಸುತ್ತ "ಹೇಗಿದೆ ಅಂದ್ರೆ?" ಅಂತ ಕೇಳಿದಳು.</p>
<p>ಆ ಸೀರೆ ನಂಗೇನು ಅಷ್ಟು ಇಷ್ಟ ಆಗಲಿಲ್ಲ. ಹಾಗೆ ಅವಳಿಗೆ ಹೇಳಿದರೆ ಮತ್ತೆ ಬೇರೆ ಅಂಗಡಿಗೆ ನುಗ್ಗುತ್ತಾಳೆ. ಅಲ್ಲಿ ನಾನು ಎರಡು ಗಂಟೆ ಕಾಲ ಕುರ್ಚಿ ಮೇಲೆ ಕೂತು ತೂಕಡಿಸಬೇಕು. ಆ ಅವಸ್ಥೆಗಳನ್ನೆಲ್ಲ ಅನುಭವಿಸುವುದಕ್ಕಿಂತ ಆ ಸೀರೇನೆ ಚೆನ್ನಾಗಿದೆ ಅಂತ ಹೇಳೋದು ವಾಸಿ ಎಂದುಕೊಂಡು "ತುಂಬಾ ಚೆನ್ನಾಗಿದೆ, ನಿಂಗೆ ಚೆನ್ನಾಗಿ ಒಪ್ಪುತೆ" ಅಂದೆ.</p>
<p>ಅವಳಿಗು ಖುಷಿ ಆಗಿರಬೇಕು "ಸರಿ ಹಾಗಿದ್ರೆ ಒಂದು ನಿಮಿಷ ಇರಿ ಇದಕ್ಕೆ ಒಪ್ಪುವ ಬ್ಲೌಸ್‍ಪೀಸ್ ತೊಗೊತೀನಿ ಅಂತ ಹೇಳಿ ಮತ್ತೆ ಅರ್ಧಗಂಟೆ ನನ್ನನ್ನು ಕಾಯಿಸಿದಳು. ಕೊನೆಗೆ ನಾನ್ನೂರು ಮುವತ್ತು ರೂಪಾಯಿ ಕೊಟ್ಟು ಸೀರೆ ಕುಪ್ಪಸ ತೊಗೊಂಡು ಮನೆಗೆ ಬಂದೆವು. ಮಕ್ಕಳಿಗೆ ಬಟ್ಟೆ ತರಲು ಟೈಮ್ ಆಗಲಿಲ್ಲ ಅಂತ ಮತ್ತೆ ಹೇಳಬೇಕೆ! ಮತ್ತೆರಡು ದಿನ ಬಿಟ್ಟು ನಾನೊಬ್ಬನೆ ಹೋಗಿ ಮಕ್ಕಳಿಗೆ ಹೊಸಬಟ್ಟೆ ತಂದಾಯಿತು.</p>
<p>ಯುಗಾದಿ ಹಬ್ಬದ ದಿನ ಬೆಳಿಗ್ಗೆ ಎಲ್ಲರು ಬೇಗೆದ್ದು ಎಣ್ಣೆ ನೀರು ಹಾಕಿಕೊಂಡು ಹೊಸಬಟ್ಟೆ ಧರಿಸಿದ್ದು ಆಯಿತು. ಮಧ್ಯಾಹ್ನ ಒಳ್ಳೆ ರುಚಿಯಾದ ಊಟವಾಯಿತು. ಕಾವೇರಿ ಬೆಳಿಗ್ಗೆ ಒಂದು ಸಲ ಹೊಸ ಸೀರೆ ಉಟ್ಟಳು. ಮತ್ತೆ ಸಾಯಂಕಾಲ ಅದೆ ಸೀರೆ ಉಟ್ಟು, ಎದುರು ಮನೆಯ ಮಗುವಿನ ಆರತಿ ಸಮಾರಂಭಕ್ಕೆ ಹೋದಳು.<br />ಅಷ್ಟು ಸಂಭ್ರಮದಿಂದ ಹೋದ ಅವಳು ಸ್ವಲ್ಪ ಹೊತ್ತಿನಲ್ಲೆ ಅಳುತ್ತ ಮನೆಗೆ ಬಂದಾಗ ನಂಗೆ ಗಾಬರಿಯಾಯಿತು. "ಯಾಕೆ ಅಳ್ತಾ ಇದ್ದಿ ಹಬ್ಬದ ದಿನ. ಅವರ ಮನೇಲಿ ಯಾರಾದ್ರು ನಿನ್ನ ಏನಾದ್ರು ಅಂದ್ರೇನೆ?"</p>
<p>"ಅಯ್ಯೋ ಯಾರು ಏನು ಅನ್ನಲಿಲ್ಲಾರಿ ಇಲ್ನೋಡಿ ನನ್ನ ಹೊಸ ಸೀರೆ ಗತಿ" ಅನ್ನುತ್ತ ಮೂರು ನಾಲ್ಕು ಕಡೆ ಎಣ್ಣೆಯಾಗಿದ್ದ ಸೀರೆ ತೋರಿಸಿದಳು.</p>
<p>"ಅದು ಹೇಗೆ ಬಿತ್ತೆ ಎಣ್ಣೆ ನಿನ್ನ ಸೀರೆಗೆ?"</p>
<p>"ಎಣ್ಣೆ ಬೀಳಲಿಲ್ಲಾರಿ.. ಈ ನಿಮ್ಮ ಮುದ್ದು ಮಗ ಇದ್ದಾನಲ್ಲ ಇವನೆ ಕಾರಣ ಇದಕ್ಕೆ. ಅವರ ಮನೇಲಿ ಮಕ್ಕಳಿಗೆಲ್ಲ ದೊನ್ನೆಯಲ್ಲಿ ಕಡಲೆಕಾಳಿನ ಗುಗ್ಗರಿ ಕೊಟ್ಟರು. ಅಲ್ಲಿ ತಿನ್ನಬೇಡವೊ ಅಂದ್ರು ಕೇಳದೆ ತಿನ್ನಕ್ಕೆ ಶುರುಮಾಡಿದ. ಆಟ ಆಡುತ್ತಿದ್ದ ಇನ್ನೊಂದು ಮಗು ಇವನ ಮೇಲೆ ಬಿತ್ತು. ಇವನು ಕೈಯಲ್ಲಿ ಹಿಡಿದುಕೊಂಡಿದ್ದ ಗುಗ್ಗರಿ ದೊನ್ನೆ ನನ್ನ ಸೀರೆ ಮೇಲೆ ಬೀಳಬೇಕೆ ಎಲ್ಲ ಇವನಿಂದಲೆ" ಎನ್ನುತ್ತ ಮಗನನ್ನು ದರದರ ಎಳೆದುಕೊಂಡು ಅಳುತ್ತ ಒಳಗೆ ಹೋದಳು. ಅವಳ ಅವಸ್ಥೆ ಕಂಡು ನಂಗೆ ಬೇಜಾರಾಯಿತು. "ಹೋಗ್ಲಿ ಯೋಚ್ನೆ ಮಾಡಬೇಡ್ವೆ, ಡ್ರೈ-ಕ್ಲೀನಿಂಗ್‍ಗೆ ಕೊಟ್ರಾಯ್ತು ಸೀರೆನಾ." ಮಾರನೆ ದಿನವೆ ನನ್ನ ಕೈಗೆ ಸೀರೆನ ಕೊಟ್ಟು ಡ್ರೈ-ಕ್ಲೀನರ್ ಅಂಗಡಿಗೆ ಕೊಟ್ಟು ಬರಲು ಹೇಳಿದಳು. ಸರಿ ನಾನು ಹೋಗಿ ಕೊಟ್ಟೆ. ನಾಲ್ಕು ದಿನ ಆದಮೇಲೆ ತೊಗೊಂಡು ಬಂದು ನನ್ನವಳಿಗೆ ಕೊಟ್ಟು, ನಾನು ಪೇಪರ್ ಓದುತ್ತ ಕುಳಿತೆ. ಸೀರೆಯನ್ನು ಕವರ್‍ನಿಂದ ತೆಗೆದ ನನ್ನ ಹೆಂಡತಿ ಹತ್ತಿರ ಬಂದು "ಇದೇನು ಅಂದ್ರೆ ಈ ಸೀರೆ ನನ್ನದಲ್ಲ, ನಂದು ನೀಲಿ ಸೀರೆ ಅಲ್ವೆ ಅವನು ಬಿಳಿ ಸೀರೆ ಕೊಟ್ಟಿದ್ದಾನಲ್ಲ?" ಅಂದಳು.</p>
<p>ನೀಲಿ ಸೀರೆ ಬಿಳಿ ಸೀರೆಗೆ ಬದಲಾದ ವಿಷಯ ಡ್ರೈ-ಕ್ಲೀನರ್ ಅಂಗಡಿಯವನು ನಂಗೆ ಮೊದಲೆ ತಿಳಿಸಿದ್ದರಿಂದ ಅವಳ ಮಾತಿನಿಂದ ನಂಗೇನು ಗಾಬರಿಯಾಗಲಿಲ್ಲ. ಮತ್ತೆ ಅದೆ ಮಾತು ಹೇಳಿದಳು.</p>
<p>"ಹೌದು ಕಣೆ ನಂಗೆ ಅವನು ಹೇಳಿದ ಏನು ಮಾಡೋದು ಈಗಿನ ಕಾಲದಲ್ಲಿ ಸೀರೆ ಬಣ್ಣ ಯಾವಾಗ್ಲೂ ಒಗೆದ ಮೇಲೆ ಬೇರೆ ಬಣ್ಣಕ್ಕೆ ತಿರುಗೋದು ಹೋಗಲಿ ಈ ಬಿಳಿ ಸೀರೆಗೆ ಬೇರೆ ಬಣ್ಣ ಹಾಕಿದರೆ ಆಯಿತು ಬಿಡು, ಇಲ್ದೆ ಇದ್ರೆ ಬಿಳಿಸೀರೆನೆ ಉಟ್ಟುಕೊ" ಅಂತ ಅವಳ ಮುಖ ನೋಡಿದೆ. ಬಣ್ಣ ಕಳೆದುಕೊಂಡ ಸೀರೆಯನ್ನು ಹಾಗೆ ಹೀಗೆ ತಿರುಗಿಸಿ ನೋಡುತ್ತಿದ್ದ ನನ್ನವಳನ್ನು ನೋಡಿ ನಂಗೆ ಆಶ್ಚರ್ಯವಾಯಿತು. ಕೋಪದಿಂದ ನನ್ನ ಬೈದು , ಅತ್ತು ರೇಗಬೇಕಾಗಿದ್ದವಳು ಇಷ್ಟು ಸಂಯಮದಿಂದ ಇದಾಳಲ್ಲ ಅಂತ ಅಂದುಕೊಳ್ಳುತ್ತಿರುವಾಗಲೆ "ಹೋಗಲಿ ಬಿಡಿ ಈಗೇನಾಯಿತು ಈ ಸೀರೆ ಹೇಗಿದ್ರು ರೇಷಿಮೆ ಸೀರೆ ತಾನೆ, ಅದು ಅಲ್ಲದೆ ಎಷ್ಟೊಂದು ದುಡ್ಡು ಕೊಟ್ಟಿದ್ದೀವಿ ಮುಂದಿನ ವಾರ ಶ್ರೀರಾಮನವಮಿ ತಾನೆ ನಿಮಗೆ ಹೇಗಿದ್ರು ರೇಷಿಮೆ ಮಗುಟ, ವಲ್ಲಿ<br /><em>ಅಮೆರಿಕನ್ನಡದ ಕತೆಗಳು/೨೪೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೪೭</em><br />ತೊಗೊಬೇಕು ಅಂತ ಇದ್ರಲ್ಲ, ಇದನ್ನೆ ಉಪಯೋಗಿಸಿದರಾಯಿತು" ಎಂದು ನನ್ನ ಕಡೆ ತಿರುಗಿದಳು. ಸಧ್ಯ ಆ ದಿನ ಅವಳು ನೈಲಾನ್ ಸೀರೆ ತೊಗೊಳೋದನ್ನ ತಪ್ಪಿಸಿ ರೇಷಿಮೆ ಸೀರೆ ಕೊಡಿಸಿದೆನಲ್ಲ! ಸುಮ್ಮನೆ ಇದ್ದ ನನ್ನನ್ನು ನೋಡಿ, "ಏನು ಅಂದ್ರೆ ನಾನು ಹೇಳಿದ್ದು ಕೇಳಿಸಿತೆ" ಅಂದಳು.</p>
<p>ಎಲಾ ಇವಳ, ಪಾಪ ಏನೊ ಹಬ್ಬ ಅಂತ ಸೀರೆ ಕೊಡಿಸಿದ್ದಕ್ಕೆ ಬಣ್ಣ ಹೋದ ಸೀರೆನ ಮಗುಟ ಅಂತ ಅಂದುಕೊಂಡು ಉಟ್ಟುಕೊಳ್ಳಿ ಅಂತಾಳಲ್ಲ, ಈಗ ಇವಳ ಕೆನ್ನೆಗೆ ಬಾಸುಂಡೆ ಬರುವಂತೆ ಹೊಡೆಯಬೇಕೆನ್ನಿಸಿತು. ಆದರೆ ಅದು ಸಾಧ್ಯವೆ ಈಗಿನ ಕಾಲದಲ್ಲಿ?!</p>
<p>(ಒಂದು ವಿಷಯ : ಇದನ್ನು ತಿಳಿಸಲೇ ಬೇಕು- ನಾನೇನು ನನ್ನ ಹೆಂಡತಿಯ ಬಣ್ಣ ಹೋಗಿದ್ದ ಸೀರೇನ ಶ್ರೀ ರಾಮನವಮಿ ದಿನ ಮಗುಟದ ತರಹ ಉಟ್ಟುಕೊಳ್ಳಲಿಲ್ಲ. ಒಂದಾರು ತಿಂಗಳಾದ ಮೇಲೆ ಅವಳು ಆ ಸೀರೆ ವಿಷಯ ಸ್ವಲ್ಪ ಮರೆತ ಮೇಲೆ, ಅದೇ ಸೀರೆಗೆ ಬಣ್ಣ ಹಾಕಿಸಿ, ಅದರ ಮೇಲೆ ನಾನಾ ತರಹದ ಹೂವುಗಳನ್ನು ಪ್ರಿಂಟ್ ಮಾಡಿಸಿ, ಹೊಸ ಸೀರೆ ಅಂತ ತಂದು ಕೊಟ್ಟೆ. ಖುಷಿಯಾಗಿ ಉಟ್ಟುಕೊಂಡು ಅವಳು ನಲಿದಳು. ನಿಜವಾದ ವಿಷಯ ನನ್ನವಳಿಗೆ ತಿಳಿಯುವವರೆಗೂ ನಾನು ನೆಮ್ಮದಿಯಿಂದ ಇರಬೇಕೆಂದುಕೊಂಡಿದ್ದೇನೆ. ಎಲ್ಲಾ ಗಂಡಸರಿಗೂ ನನ್ನ ಹಿತೋಪದೇಶ ಏನೆಂದರೆ, ನಿಮ್ಮ ಹೆಂಡತಿಯರ ಜೊತೆ ಹೋಗಿ, ನೀವೇ ಅವರಿಗೆ ಸೀರೆ ಕೊಡಿಸಬೇಕೆಂಬ ಆಸೆ ಆಕಾಂಕ್ಷೆಗಳಿದ್ದರೆ ಅದನ್ನೆಲ್ಲಾ ಬದಿಗೊತ್ತಿ, ಅವರ ಕೈಗೆ ಅಷ್ಟೋ ಇಷ್ಟೋ ದುಡ್ಡು ಹಾಕಿ, ರಾಮಾ ಕೃಷ್ಣಾ ಅಂತ ಮಕ್ಕಳನ್ನು ನೋಡಿಕೊಂಡು ಮನೆಯಲ್ಲಿರಿ)</p>
<p><strong><em>-ರಾಧಾ ನಾಗು ಶ್ರೀನಿವಾಸ್</em></strong>(ಫಾರ್ಮಿಂಗ್‍ಟನ್ ಹಿಲ್ಸ್, ಮಿಷಿಗನ್)</p>
<p>
<strong>ತಾಯಿ</strong>
</p>
<p>ಬಿಸಲಿಗೆ ಮೈ ಒಡ್ಡಿ ಮಲಗಿದ್ದ ದೊಡ್ಡ ಹೆಬ್ಬಾವಿನಂತಹ ಟಾರು ರಸ್ತೆ. ಬಿಸಲಿನ ತಾಪ ಸಹಿಸಿ ಸಹಿಸಿ ಸೋತು ಕಲ್ಲು ಬೀರುವ ನಿರ್ದಯ ಬಾಲಕನಂತೆ ಟಾರು ರಸ್ತೆ ಮಲಗಿತ್ತು.</p>
<p>ಆಕೆ... ಹೆಜ್ಜೆಗಳು ನೆರಳನ್ನು ತುಳಿಯುತ್ತಾ ನಡೆದಿದ್ದವು. ಪ್ರಾಯ, ಕಳೆದು ಹಗುರವಾಗಿದ್ದ ದೇಹ ಕುಗ್ಗಿ, ಚಿಂತೆಯಿಂದ, ವ್ಯಥೆಯಿಂದ, ನಿರಾಶೆಯಿಂದ ಭೂಮಿ ತೂಕವಾಗಿದ್ದ ಮನಸ್ಸನ್ನೂ ಕಹಿ ಮಾಡಿಕೊಂಡು ನೂಕಲಾರದೆ... ಹೊರಟಿದ್ದವು ಅವಳ ಪಾದಗಳು.</p>
<p>ಮುದಿ ವಯಸ್ಸಿನಲ್ಲೂ ಅರಳಬೇಕಾಗಿದ್ದ ಮನ, ಒಣಗಿ ಸೌಂದರ್ಯ ಸೌರಭ ಕಳೆದು, ಮುಖ ಸಿಕ್ಕೆಟ್ಟಿಗೆಯಂತೆ ಹರಿತವಾಗಿ ಇತ್ತು. ದೇಹ ಮುದಿಯಾಗಿದ್ದರೂ, ಮನಸ್ಸು ಪ್ರಾಯದ ಮುಸುಕು, ಅದಕ್ಕೂ ದೊಡ್ಡ ಪೆಟ್ಟು ಬಿದ್ದು ಬೋಳಾದ ಮರದಂತೆ ಆಗಿತ್ತು.</p>
<p>ಬದುಕಿನ ಸಂಪತ್ತಿಗಾಗಿ ನಿಲ್ಲಲೂ ತ್ರಾಣ ಇಲ್ಲದೆ ಹೊಸ್ತಿಲ ಮೇಲೆ ನಿಂತು ಮೃತ್ಯುವಿಗೆ ಆಹ್ವಾನ! ಹೆಸರು ಶಾರದಮ್ಮ.</p>
<p>ಮದುವೆ ಆಗಿ ಅನೇಕ ವರ್ಷಗಳೆ ಕಳೆದು ಹೋಗಿ ಜೀವನ ನಿರುತ್ಸಾಹವಾಗಿ ಇಲ್ಲಾ...! ಹಲವಾರು ಹರಕೆಗಳ ಫಲ ಅಂತು.... ಶಾಂತವಾದ ಮೂರ್ತಿ ನನ್ನ ಹೊಟ್ಟೆಯಿಂದ ಈಚೆ ಬಂತು. ಹೆಸರು ಶಾಂತಕುಮಾರ್.</p>
<p>ಮೂವತ್ತು ವರ್ಷಗಳ ದಾಂಪತ್ಯ ಜೀವನದ ಪರಿಣಾಮ.. ಸಂತೋಷ. ಮಾಮೂಲು ಕಾರ್ಮೋಡದ ಜೀವನ ನಮ್ಮದು. ಹೀಗಾಗಿ... ಅವನು ಬಂದಿದ್ದು ಕೋಲ್ಮಿಂಚು-ತರಹ-ಬದುಕಿನ ಕೆಸರಿನಲ್ಲಿ ಪುಷ್ಪ ಅರಳಿದಂತೆ. ಬಡತನದಲ್ಲೂ ನೀಗಿಸಿ ಬಂಜೆ ಹಸಿರಾಗಿ ಚಿಗುರುವ ಮಾವಿನ ಸಸಿ-ಅವನು.</p>
<p>ಅವಳಲ್ಲಿ ಸುಂದರ ಕನಸುಗಳು ರೂಪುಗೊಂಡು ಉದ್ದ ಜಡೆ ಅಂತೆ ಹಣಿಯುತ್ತಾ ಹೋಯಿತು. ಅವಳ ಪಾಲಿಗೆ ಎಲ್ಲೆಲ್ಲೂ ಇರದ ರಾಜಕುಮಾರ. ಅವಳ ಸಾಮ್ರಾಜ್ಯದಲ್ಲಿ ಶಾಂತಕುಮಾರ್ ಚಕ್ರಾಧಿಪತಿ.</p>
<p>ಅವನು ಅತ್ತರೆ ಅವಳು ಸಹಿಸಳು. ಅವನ ನಗುಮುಖ ಒಂದು ಕ್ಷಣವೂ ಬಾಡಬಾರದು. ಅವನ ಸಂತೋಷದ ಹುರುಪೆ ಅವಳ ಯೌವನ.</p>
<p>ತನಗೆ ತಿನ್ನಲಿಕ್ಕಿಲ್ಲದಿದ್ದರೂ ಅವನು ತಿಂದುಂಡು ಸೊಂಪಾಗಿ ಬೆಳೆದು ಬಳ್ಳಿಯಿಂದ ಗಿಡವಾದ. ಅವನು ಬೇಸರಿಸಿದಾಗ ಅವಳಲ್ಲಿ ಅತೃಪ್ತಿ.</p>
<p>ಮಗ ಕೊಂಚ ದೊಡ್ಡವನಾಗುವ ಹೊತ್ತಿಗೆ ಗಂಡ, ಸೋಮಶೇಖರ್‍ಗೆ ಗುಮಾಸ್ತೆ ಕೆಲಸದಿಂದ ನಿವೃತ್ತಿಯಾಯ್ತು.</p>
<p>ಹೀಗಾಗಿ ಶಾರದ ಅವರಿವರ ಮನೆಯಲ್ಲಿ ಹುಳಿಪುಡಿ, ಚಟ್ನಿಪುಡಿ, ಮೆಣಸಿನ ಪುಡಿ, ತಿಂಡಿ ಮಾಡುವ -ಕೂಲಿಯಾದಳು.</p>
<p>ಅವಳ ಬಾಡಿದ ದೇಹ, ಕೃಶವಾದ ತೋಳುಗಳೇ ಹಣದ ಚೀಲ - ಅವಳ ಮಗನ ಬದುಕಿಗಾಗಿ ಕಂಡವರ ಮನೆಯ ಕೆಲಸದಲ್ಲೇ ಅವಳ ಆತ್ಮತೃಪ್ತಿ.</p>
<p>ಅವಳ ಕಷ್ಟದಲ್ಲೂ, ಬಿಸಿಲಿನಲ್ಲೂ, ಮಗನ ಏಳಿಗೆಗಾಗಿ ನೆರಳು ಮಾತ್ರ ನೀಡುವ ಆಲದಮರವಾಗಿ ನಿಂತಳು.</p>
<p>ತಂದೆ, ನಿಶ್ಯಕ್ತಿ ದಮ್ಮು ರೋಗದಿಂದ ನರಳುವ ನಿತ್ಯರೋಗಿ. ಬೆಳಗ್ಗೆ ಮಡಿಯುಟ್ಟು ಶಾರದ, ಗಂಡನ ಆರೋಗ್ಯದ ಕಡೆ ಗಮನ ಕೊಟ್ಟು ಅವನ ಸೇವೆ<br /><em>ಅಮೆರಿಕನ್ನಡದ ಕತೆಗಳು/೨೪೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೪೯</em><br />ಸಲ್ಲಿಸಿ, ಮಗನ ಇಷ್ಟಾರ್ಥ ಪೂರೈಸಿ ಅವರಿವರ ಮನೆಯ ಕೂಲಿ ಕೆಲಸಕ್ಕೆ ಹೊರಟರೆ ಸಾಯಂಕಾಲ ಗೂಡು ಸೇರುತ್ತ ಇದ್ದಳು.</p>
<p>ಸೋಮಶೇಖರ್‍ಗೆ ಕೆಲವು ವೇಳೆ ಕಿರಿಕಿರಿಯಾಗುತ್ತಿತ್ತು. ಮಗನನ್ನು ಇಷ್ಟೊಂದು ಹಚ್ಚಿಕೊಂಡು ನಾಳೆ ವ್ಯತ್ಯಾಸವಾದದ್ದಲ್ಲಿ, ಇದನ್ನ ಶಾರದ ಸಹಿಸಬಹುದೇ? ಈ ತರಹ ಚಿಂತೆ ಹತ್ತಿ ನರಳುತ್ತಿದ್ದ. ಅಂಥ ಯಾವ ಮೋಹವೂ ಅವನ ಮೇಲೆ ಇಟ್ಟುಕೊಂಡಿರಲಿಲ್ಲ.</p>
<p>ತಾಯಿ ತರುತ್ತಿದ್ದ ಹತ್ತಾರು ಮನೆಯ ರುಚಿಕರವಾದ ತಿಂಡಿ ತಿಂದು ಸೊಂಪಾಗಿ ಆದ. ತಾವರೆಲೆಯ ಮೇಲಣ ಹನಿಯಂತೆ, ಬಡತನದ ಬಾಳ್ವೆ ಗೊತ್ತಾಗದೆ, ಅಂಟಿಕೊಳ್ಳದೇ ತನ್ನ ಪಾಡಿನಂತೆ ಬೆಳೆದು ದೊಡ್ಡವನಾದ.</p>
<p>ಇವಳಲ್ಲಿ ಬರಿದಾದುದೆಲ್ಲಾ ಅವನಲ್ಲಿ ತುಂಬಿ ತುಳುಕುತ್ತಿತ್ತು. ಆರೋಗ್ಯ, ಯೌವನ, ಉತ್ಸಾಹ, ಒಳ್ಳೆ ಬಟ್ಟೆ- ಎಲ್ಲವೂ ತಾಯ್ತನದ ಹೆಬ್ಬಯಕೆಯಲ್ಲಿ ಹರಿದು ಅವನನ್ನು ತುಂಬಿ ಹರಿಯುವ ನದಿಯಂತೆ ಮಾಡುತ್ತಿದ್ದವು.</p>
<p>ಮನದ ನೋವು, ಯಾತನೆ, ಬಡತನದ ಬೆಂಕಿಯ ಚಾಪೆ ಅವಳ ಪಾಲಿಗಾದರೂ ಮಗನನ್ನು ಸುಖದ ಸುಪ್ಪತ್ತಿಕೆಯಲ್ಲಿ ತೇಲಿಸುತ್ತ ಇದ್ದಳು.</p>
<p>ಅವರಿವರ ಶ್ರೀಮಂತ ಮನೆಯಲ್ಲಿ ಮಗನಿಗಾಗಿ ಕಾಡಿ ಬೇಡಿ ಬಟ್ಟೆ, ಪುಸ್ತಕ ಹೊಂದಿಸುತ್ತಿದ್ದಳು.</p>
<p>ಅವನಲ್ಲಿ ತುಂಬಿರುವ ಶ್ರೀಮಂತ ಬುದ್ಧಿಗಾಗಿ_ ಶ್ರೀಮಂತ ಗೆಳೆಯರು ಅವನನ್ನು ಆಶ್ರಯಿಸುತ್ತಿದ್ದರು.. ಅವನ ಪೂರೈಕೆ ಅವರುಗಳು ಮಾಡಿಕೊಡುತ್ತಿದ್ದರು. ಅವನ ಅದ್ಭುತ ಪ್ರತಿಭೆ ನೋಡಿ ಮೇಷ್ಟರೆಲ್ಲಾ ನಿಬ್ಬೆರಗಾಗಿ ನಿಲ್ಲುತ್ತಿದ್ದರು.</p>
<p>ತಾನು ಹಣಿದಿರುವ ಕನಸುಗಳೂ ನನಸಾಗಲಿವೆಯೆಂದು ಅವಳು ಹಿಗ್ಗಿದ್ದು ಅವನು ಕಾಲೇಜಿನಲ್ಲಿ ಮೊದಲನೆಯವನಾಗಿ ಬಂದಾಗ.</p>
<p>ಮಗನ ಸಂತೋಷ, ತನ್ನ ಸಂತೋಷ, ಮೊದಲ ಸ್ಥಾನ. ಅವಳ ಕಣ್ಣಲ್ಲಿ ಆನಂದ ಭಾಷ್ಪ ಸುರಿಯಿತು. ಅವನಿಗೆ ದೃಷ್ಟಿ ತೆಗೆದಳು, ನಟಿಕೆ ಮುರಿದಳು, ದೇವರಿಗೆ ಹಣ್ಣು ಕಾಯಿ ಮಾಡಿಸಿದಳು.</p>
<p>ನಂತರದ ಮೊದಲ ಸ್ಥಾನ ಪಡೆಯವುದು ಸರ್ವೇಸಾಮಾನ್ಯ ಆಯಿತು. ಅದು ತನ್ನ ಹಕ್ಕು ಎನ್ನುವಂತೆ ಉತ್ಸಾಹದಿಂದಲೇ ಯಾವಾಗಲೂ ತುಂಬಿ ತುಳುಕುವ ಉತ್ಸಾಹ ಸಾಗರದಂತೆ ಬತ್ತದ ಜೀವ ನದಿಯಾಯ್ತು.</p>
<p>ಅವಳಲ್ಲಿ ಮತ್ತೆ ಯೌವನ ತುಂಬಿ ಬಂದಂತೆ ಆಗಿತ್ತು. ಮಗನ ಅಪಾರ ಬುದ್ಧಿಯ ಐಶ್ವರ್ಯ ನೋಡಿ, ಅವನಲ್ಲಿ ಮೊದಲ ಪ್ರಗತಿ ಪಥದಲ್ಲಿ ಬೆಳಕು ಚೆಲ್ಲುವ ದೀಪ, ಹಾಗೂ ಊರುಗೋಲು ಆಗಿದ್ದವು.</p>
<p>ಬಿ.ಇ ಯಲ್ಲಿ ನಾಡಿಗೇ ಪ್ರಥಮವಾಗಿ ಬಂದಾಗ, ಜನ ಮೊದಲ ಬಾರಿಗೆ ಶಾರದಮ್ಮನನ್ನು ಕಣ್ಣು ಬಿಟ್ಟು ನೋಡಿದರು.</p>
<p>ಇದ್ದಕ್ಕಿದ್ದಂತೆ ಶಾರದಮ್ಮನ ಹುಡುಕಿಕೊಂಡು ಬಂದು ಮಾತಾಡಿಸಿ ಗೆಳೆತನ ಬೆಳೆಸಿಕೊಳ್ಳಲು ಹೊರಟರು. ಎಂದೂ ಕಾಣದೆ ಇದ್ದ ವ್ಯಕ್ತಿಗಳು ತಾವಾಗೆ ಬಂದದ್ದು ನೋಡಿ ಗಾಭರಿ ಜೊತೆ ಇದರ ಪ್ರಭಾವ ತನ್ನ ಮಗನದ್ದು ಎಂದು ಬಹು ಬೇಗ ಅರಿತಳು.</p>
<p>"ಅಂದ ಹಾಗೆ ನಿಮ್ಮ ಮಗ ರ್ಯಾಂಕ್ ಬಂದಿದ್ದು ಸಂತೋಷ. ನಮ್ಮವರು ಮುಂದಕ್ಕೆ ಬರ್ತಿರೋದು ನಮಗೆಲ್ಲ ಹೆಮ್ಮೆಯ ವಿಷಯ."</p>
<p>ಇಂತಹ ಆಹ್ವಾನಗಳು ಆಕೆಗೆ ಹಲವಾರು. ತಮ್ಮ ಹೆಣ್ಣು ಮಕ್ಕಳ ಗುಣಗಾನ ಮಾಡಿಕೊಳ್ಳುವುದು. ನನ್ನ ಮಗಳು ವೀಣೆ ಚೆನ್ನಾಗಿ ನುಡಿಸುತ್ತಾಳೆ. ಒಮ್ಮೆ ನೀವು ಕೇಳಿ ಬನ್ನಿ ಎನ್ನುತ್ತಿದ್ದರು.</p>
<p>"ನನಗೆ ಎಲ್ಲೂ ಹೋಗಲು ಪುರಸತ್ತಾಗಲಿ, ಅಭ್ಯಾಸವಾಗಲಿ, ಸಂಗೀತದ ಗಂಧವಾಗಲಿ ತಿಳಿಯೊಲ್ಲಮ್ಮ" ಎಂದು ಶಾರದಮ್ಮ ಹೇಳಿದಾಗ, "ಚಿಂತೆಯಿಲ್ಲ ನೀವು ನಮ್ಮ ಮನೆಗೆ ಬಂದರೆ ಸಾಕು" ಎಂದು ಒತ್ತಾಯದಿಂದ ಶಾರದಮ್ಮನನ್ನು ತಮ್ಮ ಮನೆಗೆ ಕರೆದುಕೊಂಡು ಹೋಗುತ್ತಿದ್ದರು.</p>
<p>ಅವರುಗಳ ಅಭಿಪ್ರಾಯ ಅಂತ ಶಾರದಮ್ಮ, ಅವರಿಗೆ ಏನು ಉತ್ತರ ಕೊಡಬಲ್ಲರು. ಏನು ಹೇಳಿದರೆ ಹೇಗೋ?</p>
<p>ನೋಡೋಣಮ್ಮ, ಹುಡುಗಿ ಲಕ್ಷ್ಮಿ ಹಾಗಿದಾಳೆ ಎಂದು ಹಾರಿಕೆಯ ಉತ್ತರ ಕೊಟ್ಟು ಮನೆಗೆ ಬರುತ್ತಿದ್ದರು.</p>
<p>ಆ ಮಾತನ್ನು ಗಂಡನಿಗೆ ಹೇಳಿದಾಗ! "ಅವರು ಶ್ರೀಮಂತರು ಇದೆಲ್ಲಾ ತಮಾಷಿ ಮಾಡಿರಬಹುದು?"</p>
<p>ಇದರಲ್ಲೆಲ್ಲಾ ಎಂತಹ ತಮಾಷಿ- ಶಾರದಮ್ಮ ಹುಬ್ಬು ಗಂಟಿಕ್ಕಿದಳು.</p>
<p>ನಿಜವೆಲ್ಲಾ ಹೇಳಿದರೂ ಗಂಡ ಸುಳ್ಳು ಮಾಡುತ್ತಿರುವರಲ್ಲಾ ಎಂದು ಆಕೆಗೆ ಕೋಪ ಬಂತು.</p>
<p>ಜನರ ಒಳ್ಳೆಯ ಮಾತು, ನುಡಿ, ಉಪಚಾರ ನೋಡಿ ಶಾರದಮ್ಮ ಭ್ರಾಂತರಾದಳು.</p>
<p>ಮಗನಿಗೆ ಡೆಲ್ಲಿಯಲ್ಲಿ ಕೆಲಸ ಸಿಕ್ಕಿ ಹಾರಿ ಹೋದಾಗ ತಾಯಿಯ ಕರುಳು ಮಿಡಿಯಿತು. ಆದರೂ! ಎಂದಿದ್ದರೂ ದುಡಿಯಲೆ ಬೇಕು! ಯಾವ ಊರಾದರೇನು? ನಮ್ಮ ಕಣ್ಣು ಮುಂದೆ ಇರಲು ಸಾಧ್ಯವೇ? ಹಾಗೆ ತಮಗೆ ತಾವೇ ಸಮಾಧಾನ ಮಾಡಿಕೊಳುತ್ತ ಇದ್ದರು.</p>
<p><em>ಅಮೆರಿಕನ್ನಡದ ಕತೆಗಳು/೨೫೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೫೧</em><br />ಮೊದಲ ತಿಂಗಳ ಹಣ ಬಂದಾಗ ಶಾರದಮ್ಮ, ಸಂತೋಷ ಎಣಿಸಲಾರದಷ್ಟು ಆಗಿತ್ತು. ದೇವರ ಗುಡಿಗೆ ಹೋಗಿ ಅಡ್ಡ ಬಿದ್ದಳು. ನೂರು ವರ್ಷ ನನ್ನಪ್ಪನನ್ನು ಇಟ್ಟು ಕಾಪಾಡಲಿ ಎಂದು ಬೇಡಿಕೊಂಡಳು. ತನ್ನ ಸರ್ವಸ್ವವಾಗಿದ್ದ ಮಗನನ್ನು ಬಿಟ್ಟು ಎಷ್ಟು ವರ್ಷ ಹೀಗಿರುವುದು ಹೇಗೆ?</p>
<p>ಮದುವೆಯಾಗಲು ಬರೆದರೆ? ಈಗ ಬೇಡವೆನ್ನುತ್ತಾನೆ. ಈ ಮಗನನ್ನು ಪಡೆಯಲು ಎಷ್ಟು ವರ್ಷ ಕಾಯಬೇಕಾಗಿತ್ತು? ಒಬ್ಬನೇ ಮಗ. ಆದರೆ ನೂರು ಮಕ್ಕಳನ್ನು ಹಡೆದಿದ್ದ ಗಾಂಧಾರಿಗಿಂತಲೂ ಶಾರದಮ್ಮನ ಹೆಮ್ಮೆ ಆಳವಾದುದು ತನ್ನ ಮಗನ ಬಗ್ಗೆ.</p>
<p>ಪ್ರತಿ ಪತ್ರದಲ್ಲೂ ಶಾರದಮ್ಮ ಬರೆಯುತ್ತಿದ್ದುದು ನಿನ್ನ ಆರೋಗ್ಯ ಚೆನ್ನಾಗಿ ನೋಡಿಕೊ ಎನ್ನುವ ಒಂದೇ ಉಪದೇಶ.</p>
<p>ಹಕ್ಕಿಯಂತೆ ಹಾರಿ ಬರುತ್ತಿದ್ದ ಪತ್ರವಾದರೂ ಅದರಲ್ಲಿ ಇತ್ತೀಚೆಗೆ ಸಿಹಿ ಕಡಿಮೆ ಎನಿಸುತ್ತಿತ್ತು ಯಾಕೆ? ಹೀಗೆ? ಎಂದು ಆಲೋಚಿಸುತ್ತಾ ಶಾರದ ಕೂರುತ್ತಿದ್ದಳು. ಕಣ್ಣಲ್ಲಿ ನೀರು ಜಿಗಿದು ತನ್ನ ಅಸಹಾಯಕತೆಯನ್ನು ತೋರುತ್ತಿತ್ತು. ಆದರೂ ಅವನಲ್ಲಿ ಅಚಲ ವಿಶ್ವಾಸ, ನಂಬಿಕೆ.</p>
<p>ಕಡೆಗೆ ಅವನಿಂದ ಬಂದ ಪತ್ರ, ನಾನು ಮದುವೆಯಾಗಿದ್ದೇನೆ. ಹುಡುಗಿ ಕ್ರಿಶ್ಚಿಯನ್. ಸಧ್ಯಕ್ಕೆ ಬರುವ ಯೋಚನೆ ಇಲ್ಲ. ನಿಮ್ಮ ಆರೋಗ್ಯ ತಿಳಿಸಿ.</p>
<p>ಪತ್ರದ ಸುದ್ದಿ ಏಟು ಜಾಸ್ತಿ ಗಾಸಿಗೊಳಿಸಿದ್ದು ಶಾರದನನ್ನು-ತಾಯಿಯನ್ನು. ತಾನು ಯಾವುದು ಭದ್ರವೆಂದು ನಂಬಿ ಅಪ್ಪಿ ಹಿಡಿದಿದ್ದು ಪೊಳ್ಳು ಮುಳ್ಳಿನ ಬೇಲಿ. ದಿಕ್ಕುಗಾಣದಾದಳು. ಕೇವಲ ಮುಳ್ಳು ಚುಚ್ಚಿದ್ದು ಮಾತ್ರವಲ್ಲ ಇಡೀ ದೇಹಕ್ಕೆ ಪೆಟ್ಟಾಗಿ ಗಾಯ ಮಾಡಿತು. ಯಾವುದ್ರಲ್ಲೂ ಉತ್ಸಾಹವಿಲ್ಲದಂತೆ ಆಯಿತು. ನಾಲ್ಕು ಐದು ದಿನ ಊಟ ಮಾಡಲಿಲ್ಲ. ಅಲ್ಲಿ ಇಲ್ಲಿ ಹುಚ್ಚಿಯಂತೆ ಸುತ್ತಾಡಿದಳು. ಸೋಮಶೇಖರ್ ಗಾಬರಿಯಾದರು. ಸಮಾಧಾನ ಮಾಡಿದರು.</p>
<p>ನೋಡು ಯಾವುದನ್ನೂ ಅತಿಯಾಗಿ ಹಚ್ಚಿಕೊಳ್ಳಬಾರದು. ಈ ಮಗ ಹುಟ್ಟಿದನೆಂದು ನಾನೇನೂ ಅಸಾಧ್ಯವಾದ ಆನಂದ ಪಡೆಯಲಿಲ್ಲ. ಯಾವ ಹೆಬ್ಬಯಕೆಯೂ ನಾನಾಗಿ ತೆಗೆದುಕೊಳ್ಳಲಿಲ್ಲ. ಈಗ ಈ ವಿಚಾರವಾಗಿಯೂ ಅಷ್ಟೆ. ಹಕ್ಕಿಗೆ ರೆಕ್ಕೆ ಪುಕ್ಕ ಬೇಕಾಗಿತ್ತು. ನೀನು ಕಷ್ಟಪಟ್ಟು ಮಾಡಿದೆ. ಹಾರಿತು. ಕರ್ತವ್ಯ ಮುಗಿಯಿತು. ಅಷ್ಟು ನೋಡು, ಧೈರ್ಯತಗೊ ದೈವ ಇಚ್ಛೆ "ನಮ್ಮದೇನು?"</p>
<p>"ಇದು ತಾಯಿಯ ಕರುಳು ಮಿಡಿತ ಜಾಸ್ತಿ. ಏನೆಲ್ಲಾ ಕನಸು ಕಟ್ಟಿದ್ದೆ. ಆ ಮನೆ ನೀರಿನ ಪಾಲಾಯ್ತು.</p>
<p>"ಶಾರದ, ಒಳ್ಳೆಯದೆ ಆಯ್ತು. ನೀನು ಕಟ್ಟಿದ್ದು ಮಣ್ಣಿನ ಕನಸು. ಅದು<br />ನೀರಿಗೆ ಬಿದ್ದರೇನಾಗುತ್ತೆ ಹೇಳು? ನೀರಿನಲ್ಲೇ ಕರಗಿ ಮಾಯವಾಗುತ್ತೆ. ಕನಸು ಮರೆಯಾಗುತ್ತೆ ಅಷ್ಟೆ. ಅಳು ನಿಲ್ಲಿಸು, ಹಂಬಲ ತೊರಿ"- ಎಂದು ನಾನಾ ರೀತಿಯಲ್ಲಿ ಬುದ್ಧಿ ಹೇಳಿ ಸಂತೈಸಿದರು.</p>
<p>ಮೊದಲಿನ ಉನ್ಮಾದ ಅವರಲ್ಲಿ ಮರೆಯಾಗಿತ್ತು ಸೆರಗಿನಲ್ಲಿ ಕಟ್ಟಿಕೊಂಡ ಮಮತೆ ತಾಯಿಯ ಪಾಲಿಗೆ. ಹೋಗಲಿ- ಅವನು ಎಲ್ಲಾದರೂ ಸುಖವಾಗಿ ಇರಲಿ. ಇಲ್ಲಿಯ ಹುಡುಗಿಯನ್ನೇ ಕಟ್ಟಿ ಕೊಂಡನಲ್ಲ! ಅಷ್ಟೇ ಸಾಕು. ಇವತ್ತಲ್ಲದಿದ್ದರೂ ನಾಳೆಯಾದರೂ ಅವನು ಬಂದೇ ಬರುತ್ತಾನೆ! ಸಧ್ಯ ಅಮೇರಿಕಾದ ಹೆಣ್ಣು ಕಟ್ಟಿಕೊಳ್ಳಲಿಲ್ಲವಲ್ಲಾ! ಅದು ನಾನು ಯೋಚಿಸುವ ವಿಚಾರ. ಶಾರದ ತನಗೆ ತಾನೇ ಸಮಾಧಾನ ಮಾಡಿಕೊಂಡಳು. ತಿಂಗಳ ನಂತರ ಮಗನ ಹಣ ಬಂದಾಗ! ಆಶ್ಚರ್ಯ, ಉದ್ವೇಗ, ದುಃಖ ಕೂಡಿ ಬಂತು. ಇದು ತಾಯಿಗಾಗಿಯೋ? ಇಲ್ಲಾ; ಜನಗಳ ನಿಂದನೆಗಾಗಿಯೋ? ಯಾವುದಕ್ಕಾಗಿ ಈ ಹಣ ಕಳುಹಿಸಿದ್ದಾನೆ? ಎದ್ದ ದೊಡ್ಡ ಪ್ರಶ್ನೆಗೆ ಒಲುಮೆ ಸೋತಿತು. ಇಲ್ಲಾ ಇದು ಪ್ರೀತಿಗಾಗಿ, ಮಮತೆಗಾಗಿ, ತಾಯಿಗಾಗಿ- ತಾಯಿಯ-ಮಮತೆಯ ಮುಂದೆ ಮಗನ ಧೂಷಣೆ, ಧೋರಣೆ, ಎಲ್ಲಾ ಮಾಯವಾಗಿ, ಹಣವನ್ನು ಕಣ್ಣಿಗೆ ಒತ್ತಿಕೊಂಡು, ಕಂದಾ- ಎಲ್ಲಾದರೂ ಇರು- ದೇವರು ಕಾಪಾಡಲಿ. ನಿನ್ನ ವೃದ್ಧಿಗಾಗಿ ನನ್ನ ಆಶೀರ್ವಾದ ಯಾವಾಗಲೂ ಇದೆ. ತಾಯಿ-.</p>
<p><strong><em>-ಎಂ.ಕೆ. ಅರ್ಪಣ</em></strong>(ಬೆಂಗಳೂರು, ಭಾರತ)</p>
<p>
<strong>ನೀ ಮಾಯೆಯೊಳಗೋ............</strong>
</p>
<p>ಅಪ್ಪೂರಾಯ ಇಂಗ್ಲೆಂಡಿಗೆ ಹೋಗುವ ಮೊದಲು ಎಲ್ಲರಂತೆಯೆ ದೇವರು ದಿಂಡರಲ್ಲಿ ನಂಬಿಕೆ ಇಟ್ಟುಕೊಂಡಿದ್ದ. ದೆವ್ವ ಭೂತಗಳೆಂದರೆ ಹೆದರಿಕೆಯಿಲ್ಲದಿದ್ದರೂ ಅವಿಲ್ಲ ಎಂದು ಹೇಳುವ ಧೈರ್ಯ ಅವನಿಗೆ ಇರಲಿಲ್ಲ. ಆದರೆ ಇಂಗ್ಲೆಂಡಿಗೆ ಹೋಗಿ ಎರಡು ವರ್ಷ ಇದ್ದು ಬಂದ ಮೇಲೆ, ನಮ್ಮವರು ಮೂಢ ನಂಬಿಕೆಗಳಲ್ಲಿ ಮುಳುಗಾಡುವ ಜನ. ದೆವ್ವ ಭೂತ ಎಲ್ಲವೂ ಮನುಷ್ಯನ ಕಲ್ಪನೆಯ ಹೊರತು ನಿಜವಾಗಿ ಏನೂ ಇಲ್ಲ. ಈ ಇಪ್ಪತ್ತನೆಯ ಶತಮಾನದಲ್ಲಿ ನಮಗೆ ಬೇಕಾಗಿರುವುದು ದೆವ್ವ ದೇವರು ಇಂತಹ ಹುಚ್ಚು ಕಲ್ಪನೆಗಳನ್ನೆಲ್ಲ ಉರುಳಿಸಿ ಹೊಸ ಸಮಾಜ ಕಟ್ಟುವ ಶಕ್ತಿಯುಳ್ಳ ಪರಶುರಾಮ" ಎಂದು ದೊಡ್ಡ ಭಾಷಣವನ್ನೇ ಬಿಗಿಯತೊಡಗಿದ.</p>
<p>ಆತ ಹಿಂತಿರುಗಿದ ಹೊಸತರಲ್ಲಿ ಈ ಹುಚ್ಚಾಟ ತಾನಾಗಿ ನಿಂತು ಹೋಗುತ್ತೆಂದು ಮನೆಯವರು ನಿರ್ಲಕ್ಷ್ಯವಾಗಿದ್ದರು. ಆದರೆ ದಿನಗಳು ಉರುಳಿ ತಿಂಗಳುಗಳಾದರೂ ಇವನ ಧೋರಣೆ ಹಾಗೆಯೇ ಉಳಿದಾಗ ಎಲ್ಲರಿಗೂ ಗಾಬರಿಯಾಯಿತು. ಅವನ<br /><em>ಅಮೆರಿಕನ್ನಡದ ಕತೆಗಳು/೨೫೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೫೩</em><br />ಹೆಂಡತಿ ಸರಸು ಕೇರಳದಲ್ಲಿ ಬೆಳೆದಿದ್ದವಳು: ಚಿಕ್ಕಂದಿನಿಂದ ಮಲಯಾಳಿ ಮಾಟ, ಕಣ್ಣುಕಟ್ಟು ವಿದ್ಯೆಗಳನ್ನು ನೋಡಿ ದೊಡ್ಡವಳಾಗಿದ್ದಳು. ಈ ಹುಚ್ಚು ಗಂಡ ಈ ತರಹ ಮಾತನಾಡಿ ಯಾರನ್ನು ಎದುರು ಹಾಕಿಕೊಳ್ಳುತ್ತಾನೋ ಎಂದು ಹೆದರತೊಡಗಿದಳು.</p>
<p>ಅವನ ತಂದೆ ತೀರಿಕೊಂಡಾಗ ಇವನ ಹುಚ್ಚಿನಿಂದ ದೊಡ್ಡಹಗರಣವಾಗಿಬಿಟ್ಟಿತು. "ಸರಿ, ಪ್ರಾಣವೇ ಹೋದ ಮೇಲೆ ಆ ಜಡ ದೇಹದಲ್ಲಿ ಏನಿದೆ? ಹಗಲೆಲ್ಲ ನಾನು ಉಪವಾಸವಿದ್ದು ಶ್ರಾದ್ಧ ನೇಮ ಪಾಲಿಸದೆ ಇದ್ದರೆ ಅಪ್ಪನ ಆತ್ಮ ಇಲ್ಲೇ ಅಲೆಯುತ್ತಿರುತ್ತದೆ ಎಂದರೆ ಅಭಾಸ. ಅಪ್ಪನ ಜ್ಞಾಪಕಾರ್ಥವಾಗಿ ಎಲ್ಲರನ್ನೂ ಊಟಕ್ಕೆ ಕರೆದು ಸತ್ಕರಿಸೋಣ. ಆದರೆ ತಿಥಿ ಸಮಾರಾಧನೆ ಎಂದು ಸುಮ್ಮನೆ ನೂರೆಂಟು ಅರ್ಥವಿಲ್ಲದ ಶಾಸ್ತ್ರಗಳೆಲ್ಲ ಬೇಕಾಗಿಲ್ಲ" ಎಂದು ಎಗರಾಡತೊಡಗಿದ.</p>
<p>ಹೆಂಡತಿ ನಯವಾಗಿ ಬುದ್ಧಿ ಹೇಳಿದಳು. ಆದರೆ ಗಂಡನ ಹುಚ್ಚು ಕೂಗಾಟವನ್ನು ತಹಬಂದಿಗೆ ತರಲು ಅವಳಿಗಾಗಲಿಲ್ಲ, ದುಃಖದಿಂದ ನೆಲ ಹಿಡಿದು ಮಲಗಿದ್ದ ಅವನ ತಾಯಿ, ಮುಂದಿನ ಏರ್ಪಾಟುಗಳನ್ನು ಮಾಡುತ್ತಿದ್ದ ಮಾವ, ಭಾವ ಮುಂತಾದವರು, ಜತೆಗೆ ಅತ್ತಿತ್ತಲಿನ ಮನೆಯವರು ಎಲ್ಲರೂ ಬಂದು ಕೋಣೆಯ ಬಳಿ ಘೇರಾಯಿಸಿದರು. ಮಗನ ಮಾತು ಕೇಳಿ ತಾಯಿ ಕೂದಲು ಕಿತ್ತುಕೊಂಡು ನೆಲದ ಮೇಲೆ ಹೊರಳಾಡಿ, "ತಂದೆಗೆ ಸ್ವರ್ಗ ಕಾಣಿಸುವುದಿಲ್ಲ ಎಂದಮೇಲೆ ಇಂತಹ ಮಗ ಇದ್ದೇನು ಪ್ರಯೋಜನ? ಇವನನ್ನು ಹೆತ್ತು ಸಾರ್ಥಕವಾಯಿತು" ಎಂದು ಹೋ ಎಂದು ಅಳತೊಡಗಿದಳು. ಅತ್ತೆಯ ಮಾತು ಕೇಳಿ ತನ್ನ ಗಂಡನಿಗೆ ಅವನ ತಾಯಿಯೇ ಅಶುಭ ಕೋರುತ್ತಾಳಲ್ಲ ಎಂದು ಸೊಸೆ ಕುಸುಕುಸು ಅಳಲು ಆರಂಭಿಸಿದಳು. ಅವನ ಮಾವ, "ತಂದೆ ಹೋದ ದುಃಖಕ್ಕೆ ನಿನಗೆ ಹುಚ್ಚುಗಿಚ್ಚು ಹಿಡಿಯೆತೇನಯ್ಯ? ದೊಡ್ಡ ಪ್ರಾಣ, ಚೆನ್ನಾಗಿ ಬಾಳಿ ಬದುಕಿ ಕಣ್ಮುಚ್ಚಿದರೆ ಆದಷ್ಟು ಬೇಗ ಅಲೆಯುತ್ತಿರುವ ಆತ್ಮವನ್ನು ಸ್ವರ್ಗಕ್ಕೆ ಸೇರಿಸುವ ಪ್ರಯತ್ನ ಮಾಡಬೇಕು. ಇಲ್ಲದಿದ್ದರೆ ವಂಶದ ಏಳೇಳು ತಲೆ ನರಕದಲ್ಲಿ ಬಿದ್ದೀತು" ಎಂದು ಬುದ್ಧಿ ಹೇಳಿದರು. ಎಲ್ಲರ ಬಲವಂತಕ್ಕೆ ತಲೆಬಾಗಿ ಅಪ್ಪೂರಾಯ ತಂದೆಯನ್ನು ಸ್ವರ್ಗಕ್ಕೆ ಸೇರಿಸಿದ.</p>
<p>ಇಂತಹ ಅಪ್ಪೂರಾಯನಿಗೆ ಜಾಂಬಿಯಾದಲ್ಲಿ ಕೆಲಸವಾದಾಗ ತಾಯಿ, "ಆಫ್ರಿಕಾದಲ್ಲಿ ಮಾಯ ಮಂತ್ರ ಜಾಸ್ತಿಯಂತೆ. ನಿನ್ನದು ಮೊದಲೇ ತಲೆಹರಟೆ ಜಾಸ್ತಿ. ಸ್ವಲ್ಪ ಹುಷಾರಾಗಿರು" ಎಂದು ಬುದ್ಧಿ ಹೇಳಿ ಕಳಿಸಿದರೆ ನಗು ಬರದಿದ್ದೀತೆ?</p>
<p>ಸರಸುವಿನೊಡನೆ ಜಾಂಬಿಯಾಗೆ ಕಾಲಿಟ್ಟಾಗ ತನ್ನನ್ನು ಅಲ್ಲಿ ಒಂದು ಸಣ್ಣ ಊರಿಗೆ ಹಾಕಿದ್ದಾರೆಂದು ತಿಳಿಯಿತು. ಚಿಕ್ಕ ಹಳ್ಳಿಯಾದರೂ ಅವರಿಗೆ ಕೊಟ್ಟಿದ್ದ ಮನೆ<br />ಚೆನ್ನಾಗಿತ್ತು. ಸುತ್ತಲೂ ತೋಟ ಮಾಡಲು ಬೇಕಾದಷ್ಟು ಜಾಗವಿದೆ ಎಂದು ಸರಸುವಿಗೆ ಬಹಳ ಸಂತೋಷವಾಯಿತು. ಅಲ್ಲಿನ ಶಾಲಾಮಾಸ್ತರು ಮೆಹತಾ ಗುಜರಾತಿನಿಂದ ಬಂದವರೆಂದು ತಿಳಿಯಿತು. ಇಲ್ಲಿ ಇನ್ನೊಂದು ಭಾರತೀಯ ಸಂಸಾರವಿದೆಯೆಂದು ಗಂಡ ಹೆಂಡತಿಯರಿಬ್ಬರಿಗೂ ತೃಪ್ತಿಯಾಯಿತು. ಹೊಸ ಜಾಗ ಬೇಗ ಇಬ್ಬರಿಗೂ ಹೊಂದಿಕೆಯಾಯಿತು.</p>
<p>ಅಪ್ಪೂರಾಯನ ಆಫೀಸಿದ್ದುದು ಒಂದು ಗುಡಿಸಲಿನಲ್ಲಿ; ಅದರ ಸುತ್ತಲೂ ಹಳ್ಳಿಯವರ ಗುಡಿಸಲುಗಳೂ ಕೆಲವಿದ್ದವು. ಅವನಿಗೆ ಕೆಲಸವೇನೂ ಕಠಿಣವಾಗಿರಲಿಲ್ಲ. ಮಧ್ಯೆ ಪೇಪರು ಪುಸ್ತಕ ಓದಲು ಸಮಯ ಸಿಗುತ್ತಿತ್ತು. ಒಂದು ದಿನ ಆಫೀಸಿನಲ್ಲಿ ಅಂದು ತಾನೇ ಬಂದಿದ್ದ ಎರಡು ದಿನದ ಹಿಂದಿನ ಪತ್ರಿಕೆ ಓದುತ್ತ ಕುಳಿತಿದ್ದಾಗ ಹೊರಗೇನೋ ಗಲಾಟೆಯಾಯಿತು. ಇವನ ಗಮನ ಅತ್ತ ಹರಿಯಿತು. ಹತ್ತಾರು ಜನ ಹಳ್ಳಿಯವರು ನಿಂತಿದ್ದರು. ಅವರ ಮಧ್ಯೆ ಒಬ್ಬ ಠೊಣೆಯ ಹೋ ಹೋ ಎಂದು ಭಯಂಕರವಾಗಿ ಅರಚುತ್ತ ಕುಣಿಯುತ್ತಿದ್ದ.</p>
<p>ಠೊಣೆಯನ ಮೈಮೇಲೆ ಲಂಗೋಟಿಯಂತಹ ಹುಲ್ಲಿನ ಚಾಪೆ ಮಾತ್ರವಿತ್ತು. ಎಣ್ಣೆ ಹಚ್ಚಿದ ಅವನ ಕರಿಯ ಮೈ ಬಿಸಿಲಿನಲ್ಲಿ ಮಿರಿ ಮಿರಿ ಮಿಂಚುತಿತ್ತು. ಕತ್ತಿನಿಂದ ನಾಭಿಯವರೆಗೂ ಬಣ್ಣ ಬಣ್ಣದ ಮಣಿಯ ಸರಗಳು ಜೋತು ಬಿದ್ದಿದ್ದವು. ಮುಖಕ್ಕೆ ಮೈಗೆ ನಾನಾ ತರಹೆ ಬಣ್ಣಗಳನ್ನು ಹಚ್ಚಿಕೊಂಡಿದ್ದ. ತಲೆಯ ಮೇಲೆ ರೆಕ್ಕೆಗಳ ಕಿರೀಟವಿತ್ತು. ಅಚ್ಚ ಕರಿಯ ಮೈಗೆ ಹಚ್ಚಿದ್ದ ಬಣ್ಣಗಳು ಸಾಲದೆಂದು ಅರ್ಧ ಮುಖ ಮುಚ್ಚುವಂತೆ ಭಯಂಕರವಾದ ಮುಖವಾಡ ಬೇರೆ ಧರಿಸಿದ್ದ. ಆತನ ಕೂಗಾಟ ಕುಣಿತಗಳು ಸುತ್ತು ವಾತಾವರಣಕ್ಕೊಂದು ಗಂಭೀರತೆಯನ್ನು ಕೊಟ್ಟಿತ್ತು. ಹಳ್ಳಿಯವರೂ ಸಹ ಮಧ್ಯೆ ಮಧ್ಯೆ ಹೋ ಎಂದು ಜೋರಾಗಿ ಕೂಗುತ್ತಿದ್ದರು.</p>
<p>ಅಪ್ಪೂರಾಯ ಕುತೂಹಲದಿಂದ ಹೊರಗೆ ಬಂದು ನಿಂತುಕೊಂಡ. ಕುಣಿತ ನಿಲ್ಲುತ್ತಲೇ "ಇದೇನಿದು" ಎಂದು ವಿಚಾರಿಸಿದ. ಹಳ್ಳಿಯಲ್ಲಿ ಒಬ್ಬನಿಗೆ ಖಾಯಿಲೆಯಾಗಿ ಅಸ್ತವ್ಯಸ್ತನಾಗಿದ್ದನೆಂದೂ ಅವನಿಗೆ ವಾಸಿ ಮಾಡಲು ಮಾಂತ್ರಿಕನನ್ನು ಕರೆಸಿದ್ದರೆಂದೂ ತಿಳಿದು ಬಂದಿತು. ಅಪ್ಪೂರಾಯ ದೊಡ್ಡದಾಗಿ ನಕ್ಕು, "ವೈದ್ಯರ ಹತ್ತಿರ ಹೋಗದೆ ಇದೇನು ನಿಮ್ಮ ಹುಚ್ಚಾಟ? ಈ ಮಂತ್ರ ಮಾಟ ಎಲ್ಲವೂ ಸುಳ್ಳು. ಇದರಲ್ಲಿ ಏನೂ ಇಲ್ಲ" ಎಂದ. ಮಾಂತ್ರಿಕ ಕೋಪಗೊಳ್ಳದೆ, ಹಾಗೆನ್ನಬೇಡಿ. ನಾವು ತಲತಲಾಂತರದಿಂದ ಮಂತ್ರ ವೈದ್ಯ ಮಾಡುತ್ತಿದ್ದೇವೆ. ನಿಮಗೆ ತಿಳಿಯದ ವಿಷಯದಲ್ಲಿ ಹಗುರವಾಗಿ ಬಾಯಿ ಹಾಕಬೇಡಿ" ಎಂದು ಬುದ್ಧಿ ಹೇಳಿದ.</p>
<p>ಅಪ್ಪೂರಾಯ ಸುಮ್ಮನಾಗಲಿಲ್ಲ. "ಸರಿ, ಸರಿ. ನಿಮ್ಮ ಮಂತ್ರ ಮಾಟ ಎಲ್ಲವೂ ಈ ಹಳ್ಳಿಯ ಗಮಾರರಿಗೇ ಸರಿ. ನಾನು ಇಂಗ್ಲೆಂಡಿಗೆ ಹೋಗಿ ಬಿಳಿಯ ಮಾಟ<br /><em>ಅಮೆರಿಕನ್ನಡದ ಕತೆಗಳು/೨೫೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೫೫</em><br />ಕಲಿತು ಬಂದಿದ್ದೇನೆ. ನನ್ನ ಹತ್ತಿರ ನಿಮ್ಮ ಜೋರೇನೂ ನಡೆಯುವುದಿಲ್ಲ" ಎಂದು ಅವನನ್ನು ದಬಾಯಿಸಿದ. ಹಳ್ಳಿಯವರಲ್ಲಿ ಗುಜುಗುಜು ಎಂದು ಗಲಾಟೆಯೆದ್ದಿತು. ಮಾಂತ್ರಿಕನಿಗೆ ಇವರಿಗೆಲ್ಲ ತನ್ನ ಮಂತ್ರವಿದ್ಯೆಯಲ್ಲಿ ಅನುಮಾನ ಬಂದಿತು ಎನ್ನಿಸಿ ಕಣ್ಣು ಕೆಂಪಗಾಯಿತು. ಬಗ್ಗಿ ಮುಷ್ಠಿಯಲ್ಲಿ ಮಣ್ಣನ್ನು ತೆಗೆದುಕೊಂಡು ಗಾಳಿಗೆ ತೂರಿ, "ನೋಡಿಯೇ ಬಿಡೋಣ. ಇನ್ನು ಹದಿನೈದು ದಿನಗಳಲ್ಲಿ ನೀವೇ ಬಂದು ನನ್ನ ಕಾಲು ಕಟ್ಟಿಕೊಳ್ಳುವಂತೆ ಮಾಡದೆ ಇದ್ದರೆ ನಾನು ಮಂತ್ರ ವಿದ್ಯೆಯನ್ನು ತ್ಯಜಿಸಿಬಿಡುತ್ತೇನೆ" ಎಂದು ಘರ್ಜಿಸಿ ಹಿಂದಿರುಗಿ ನೋಡದೆ ವೇಗವಾಗಿ ನಡೆದು ಗುಡಿಸಲುಗಳ ಮಧ್ಯೆ ಮಾಯವಾದ. ಅಪ್ಪೂರಾಯನಿಗೆ ಏಕೋ ತಳಮಳವಾಯಿತು.</p>
<p>ಸಂಜೆ ಮೆಹತಾರ ಜತೆಯಲ್ಲಿ ಸುತ್ತಾಡಲು ಹೊರಟಾಗ ಆತನೇ ಕೇಳಿದ, "ಏನ್ರೀ ಅಪ್ಪೂರಾಯರೇ, ಏನೋ ಗಲಾಟೆ ಆಯಿತಂತಲ್ಲಾ, ಏನಾಯ್ತು?" ಅಪ್ಪೂರಾಯನಿಗೂ ಯಾರಲ್ಲಾದರೂ ಹೇಳಿಕೊಂಡು ಮನಸ್ಸನ್ನು ಹಗುರ ಮಾಡಿಕೊಳ್ಳಬೇಕೆನ್ನಿಸಿತ್ತು. ನಡೆದುದನ್ನೆಲ್ಲ ಚಾಚೂ ತಪ್ಪದೆ ಹೇಳಿದ. ಮೆಹತಾ ಚಿಂತಿತನಾಗಿ, "ಇದೇನೋ ಸರಿಯಾಗಲಿಲ್ರಿ. ಸುಮ್ಮನಿರಲಾರದೆ ನೀವೇಕೆ ಅದಕ್ಕೆಲ್ಲ ತಲೆಹಾಕಲು ಹೋದಿರಿ?" ಎಂದ. ಅಪ್ಪೂರಾಯನ ಮನಸ್ಸೇಕೋ ಸ್ವಲ್ಪ ಕದಡಿತು. ಆದರೂ, ಏನ್ರೀ, ಇದನ್ನೆಲ್ಲಾ ನೀವೂ ನಂಬುತ್ತೀರಾ? ಹಳ್ಳಿಯವರ ಮೂಢನಂಬಿಕೆಗಳ ವಿಷಯ ನಿಮಗೆ ತಿಳಿಯದೆ ಹೇಳಿ?" ಎಂದು ಗೆಳೆಯನನ್ನು ದಬಾಯಿಸಲು ಪ್ರಯತ್ನಿಸಿದ.</p>
<p>"ಹಾಗಲ್ರಿ, ನೀವು ಇಲ್ಲಿಗೆ ಮೊನ್ನೆ ತಾನೆ ಬಂದಿದ್ದೀರಿ. ನಾನು ಇಲ್ಲಿಗೆ ಬಂದು ಹತ್ತು ವರ್ಷಗಳಾಯ್ತು. ಈ ಮಾಂತ್ರಿಕನಂತಹ ಬಹಳ ಜನರನ್ನು ನೋಡಿದ್ದೇನೆ. ನನಗೇನೋ ಅವರನ್ನು ದೂರವಿಟ್ಟಿದ್ದರೇ ವಾಸಿ ಅನ್ನಿಸುತ್ತಪ್ಪ."</p>
<p>ಮೆಹತಾರ ಧ್ವನಿಯಲ್ಲಿ ವ್ಯಕ್ತವಾಗಿದ್ದ ಚಿಂತೆಯನ್ನು ಗಮನಿಸಿ ಅಪ್ಪೂರಾಯನಿಗೂ ತನ್ನ ದೃಢನಂಬಿಕೆ ಅಲ್ಲಾಡಿತೆನ್ನಿಸಿತು. "ಎಲ್ಲವೂ ಮಾನಸಿಕ ಕಣ್ರೀ. ಈ ಕಪ್ಪು ಜನರಿಗೆ ಮಾಂತ್ರಿಕರಲ್ಲಿ ಪೂರ್ಣ ನಂಬಿಕೆಯಿದೆ. ಅವನು ಬಂದು ಮಂತ್ರ ಹಾಕುತ್ತಲೇ ವಾಸಿಯಾಯಿತು ಎಂದುಕೊಳ್ಳುತ್ತಾರೆ." ಎಂದು ಗೆಳೆಯನ ಬಾಯಿ ಮುಚ್ಚಿಸಿದರೂ, ಅವನಿಗೇ ಏನೋ ಒಂದು ತರಹದ ತಳಮಳವಾಗತೊಡಗಿತು.</p>
<p>ಮೊದಲೇ ಮಾಯಮಂತ್ರಗಳಲ್ಲಿ ನಂಬಿಕೆಯಿದ್ದ ಸರಸುವಿಗೆ ಇದೆಲ್ಲ ಕಿವಿಗೆ ಬಿದ್ದರೆ ಗಾಬರಿಯಾಗುತ್ತಾಳೆಂದು ಅಪ್ಪೂರಾಯ ಅವಳಿಗೆ ಏನನ್ನೂ ತಿಳಿಸಲಿಲ್ಲ. ಆದರೆ ನಡೆದ ಘಟನೆಗೆ ಉಪ್ಪುಖಾರ ಹಚ್ಚಿ ಸರಸುವಿಗೆ ವರ್ಣಿಸಲು ಮನೆಯಲ್ಲಿ ಕೆಲಸದಾಳು, ತೋಟದಲ್ಲಿ ಕೆಲಸ ಮಾಡುತ್ತಿದ್ದ ಹುಡುಗ ಇದ್ದರು. ಮಾಂತ್ರಿಕನ ಶಕ್ತಿಯನ್ನು ವರ್ಣಿಸಲು ಸುತ್ತಮುತ್ತಲೂ ಹಳ್ಳಿಯ ಜನರಿದ್ದರು. ಸಂಜೆ ಅಪ್ಪೂರಾಯ ಮನೆಗೆ ಬರುವ ವೇಳೆಗೆ ಸರಸು ವೆರಾಂಡದಲ್ಲೇ ಕಾದು ಕುಳಿತಿದ್ದಳು. ಆತ ಒಳಗೆ<br />ಕಾಲಿಡುತ್ತಲೇ," ನಿಮಗೇನು ಬಂತೂಂದ್ರೆ ಕೇಡುಗಾಲ? ಆ ಮಾಂತ್ರಿಕನ ತಂಟೆಗೇಕೆ ಹೋದಿರಿ? ಇಲ್ಲಿ ಬರುವ ದುಡ್ಡೂ ಬೇಡ, ಈ ರಗಳೆಯೂ ಬೇಡ, ನಡೆಯಿರಿ. ಸದ್ಯ, ಕ್ಷೇಮವಾಗಿ ಊರು ಸೇರಿಕೊಳ್ಳೋಣ ಎಂದು ಗಳಗಳನೆ ಆಳತೊಡಗಿದಳು.</p>
<p>"ಹುಚ್ಚು ಹುಚ್ಚಾಗಿ ಆಡಬೇಡ ಸರಸೂ. ಅವನು ಯಾರೋ ಬುದ್ಧಿಯಿಲ್ಲದೆ ಕೂಗಾಡಿದರೆ ನೀನೇಕೆ ಇಷ್ಟು ಹೆದರಬೇಕು?" ಎಂದು ಸಮಾಧಾನ ಮಾಡಿದರೂ ಅವಳಿಗೆ ಹೆದರಿಕೆ ಕಡಿಮೆಯಾಗಲಿಲ್ಲ. ತನಗೆ ತಿಳಿದಿದ್ದ ದೇವರುಗಳಿಗೆಲ್ಲ ಮುಡುಪು ಕಟ್ಟಿಟ್ಟಳು. ಉಪವಾಸ, ಪೂಜೆ ಪುನಸ್ಕಾರಗಳೂ ಹೆಚ್ಚಾಯಿತು.</p>
<p>ಮೂರು ನಾಲ್ಕು ದಿನ ಏನೂ ಘಟನೆಗಳಿಲ್ಲದೆ ನಡೆಯಿತು. ಅಪ್ಪೂರಾಯನಿಗೂ ಧೈರ್ಯವಾಯಿತು. "ಮೊದಲೇ ಹೇಳಲಿಲ್ಲವೇ ಸರಸೂ? ಇವೆಲ್ಲ ಬರಿಯ ಮೂಢ ನಂಬಿಕೆಗಳು ನೋಡು. ನಿಮ್ಮಂತಹವರು ಹೆದರುತ್ತೀರಿ, ಅವರೂ ಹೆದರಿಸುತ್ತಾರೆ" ಎಂದು ಹೆಂಡತಿಯನ್ನು ತಮಾಷೆ ಮಾಡಿ ಆಫೀಸಿಗೆ ಹೋದ.</p>
<p>ಮಧ್ಯಾಹ್ನ ಊಟಕ್ಕೆ ಬಂದಾಗ ಸರಸು ಬರಿಯ ಅನ್ನ ಸಾರು ಮಾಡಿದ್ದಳು. ಇವನು ಒಳಗೆ ಬರುತ್ತಲೇ, "ನೋಡಿ. ನಾನು ಹೇಳಿದರೆ ನಿಮಗೆ ಲಕ್ಷ್ಯವಿಲ್ಲ. ಈವತ್ತು ತೋಟದಲ್ಲಿ ಬಿಟ್ಟಿದ್ದ ಹುರುಳೀಕಾಯಿ ಬಿಡಿಸಿದರೆ ಪ್ರತಿಯೊಂದು ಹುರುಳೀಕಾಯಲ್ಲೂ ಒಂದೋಂದು ಹುಳವಿತ್ತು. ದಯವಿಟ್ಟು ಆ ಮಾಂತ್ರಿಕನನ್ನು ಕರೆಸಿ" ಎಂದು ಗೋಗರೆದಳು. "ಹೋಗೇ ಹುಚ್ಚಿ, ಹುರುಳೀಕಾಯಿಗೆ ಹುಳು ಬಿದ್ದರೆ ಆ ಮಾಂತ್ರಿಕ ಏನು ಮಾಡಬಲ್ಲ?" ಎಂದು ಅಪ್ಪೂರಾಯ ಜೋರು ಮಾಡಿ ಬರಿಯ ಅನ್ನ ಸಾರು ತಿಂದು ಕೆಲಸಕ್ಕೆ ಹಿಂತಿರುಗಿದ.</p>
<p>ಸಂಜೆ ಸರಸು ಧಡಧಡನೆ ಬಂದು, "ನನ್ನ ಮಾತಿಗೆ ಮೂರುಕಾಸಿನ ಬೆಲೆಯೂ ಇಲ್ಲ. ನೀವೇ ಬಂದು ನೋಡಿ" ಎಂದು ಆತನನ್ನು ಎಳೆದೊಯ್ದು ಕೊತ್ತಂಬರಿ ಸೊಪ್ಪಿನ ಪಾತಿಯ ಮುಂದೆ ನಿಲ್ಲಿಸಿದಳು.</p>
<p>ಪಾತಿಯ ತುಂಬ ಕಂಬಳಿಹುಳುಗಳು ವಿಲವಿಲನೆ ಓಡಾಡುತ್ತಿದ್ದವು. "ನೀವೇ ಹೇಳಿ, ಈಗ ಕಂಬಳಿಹುಳುವಿನ ಕಾಲ ಸಹ ಅಲ್ಲ. ಅದೆಲ್ಲಿಂದ ಬಂದಿತು?" ಎಂದು ಗಂಡನನ್ನು ದಬಾಯಿಸಿದಳು.</p>
<p>"ನೋಡೋಣ ತಾಳೇ. ಅದೇಕೆ ಗಾಬರಿಯಾಗುತ್ತಿ? ಅಕಾಲದಲ್ಲಿ ಹುಳು ಬೀಳುವುದನ್ನು ನೋಡಿಲ್ಲವೇ?" ಎಂದು ಹೆಂಡತಿಯನ್ನು ಸಮಾಧಾನ ಮಾಡಿದರೂ ಅವನಿಗೆ ತಾನೇನೋ ತಪ್ಪು ಮಾಡಿದೆ ಅನ್ನಿಸತೊಡಗಿತು.</p>
<p>ಮತ್ತೆ ಎರಡು ಮೂರು ದಿನ ಶಾಂತವಾಗಿತ್ತು. "ಎಲ್ಲವೂ ಕಾಕತಾಳೀಯ ಅಷ್ಟೇ. ಆ ಮಾಂತ್ರಿಕನ ಕೈಲೇನಾಗುತ್ತೆ" ಎಂದು ಯೋಚಿಸುವ ಮಟ್ಟಕ್ಕೆ ಅಪ್ಪೂರಾಯ ಮತ್ತೆ ಬಂದ. ಅಂದು ಸಂಜೆ ವೆರಾಂಡದಲ್ಲಿ ಸರಸು ಕಾಫಿಗಾಗಿ ಕಾದು ಕುಳಿತಿದ್ದ.<br /><em>ಅಮೆರಿಕನ್ನಡದ ಕತೆಗಳು/೨೫೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೫೭</em><br />ಇದ್ದಕ್ಕಿದ್ದಂತೆ ಅವನ ತೋಟದ ಮೂಲೆಯಲ್ಲಿ ದೊಡ್ಡ ಸುಂಟರಗಾಳಿಯೆದ್ದು, ಅಲ್ಲಿದ್ದ ಫಲಭಾರದಿಂದ ಜಗ್ಗುತ್ತಿದ್ದ ನಿಂಬೆಗಿಡದ ಕೊಂಬೆಯೊಂದು ಮುರಿದುಕೊಂಡಿತು. ಅಪ್ಪೂರಾಯ ದಿಗ್ಭ್ರಾಂತನಾಗಿ ನೋಡುತ್ತಿದ್ದಂತೆಯೇ. ಆ ಮುರಿದ ಕೊಂಬೆ ಗಾಳಿಯಲ್ಲಿ ಹೊಡೆದುಕೊಂಡು ಬಂದು ವೆರಾಂಡದ ಮೇಲೆ ಬಿದ್ದಿತು. ಹೆಂಚು ಒಡೆದ ಸದ್ದು ಕೇಳಿ ಸರಸು ಒಳಗಿನಿಂದ ಓಡಿಬಂದು, "ಏನಾಯಿತೂಂದ್ರೆ?" ಎಂದು ಗಾಬರಿಯಿಂದ ಕೇಳಿದಳು. ಇವನು ಮೂಕನಂತೆ ಕೈ ತೋರಿಸಿದ. ಇವನು ಕುಳಿತಿದ್ದ ಸ್ಥಳಕ್ಕೆ ಮಾರು ದೂರದಲ್ಲಿ ಮುರಿದ ಕೊಂಬೆ ಬಿದ್ದಿತ್ತು.</p>
<p>"ಇನ್ನೆಲ್ಲೂ ಗಾಳಿಯಿಲ್ಲ, ಶಾಂತವಾಗಿದೆ. ಆ ಮೂಲೆಯಲ್ಲಿ ಮಾತ್ರ ಗಾಳಿಯೆದ್ದಿತು ಕಣೇ" ಎಂದು ಅಪ್ಪೂರಾಯ ತೊದಲಿದ.</p>
<p>"ಆ ಮಾಂತ್ರಿಕನಿಗೆ ಈಗಲೇ ಹೇಳಿ ಕಳಿಸೀಂದ್ರೆ. ಸದ್ಯ, ಪ್ರಾಣ ಉಳಿದು ಕೈಕಾಲು ಗಟ್ಟಿಯಾಗಿದ್ದರೆ ಸಾಕು. ಆ ಕೊಂಬೆ ನಿಮ್ಮ ಮೇಲೆ ಬಿದ್ದಿದ್ದರೇನು ಗತಿ?" ಎಂದು ಸರಸು ಅಂಗಲಾಚಿದಳು.</p>
<p>ಗೆಳೆಯನನ್ನು ನೋಡಲು ಬಂದ ಮೆಹೆತಾನೂ ಅದೇ ಹೇಳಿದರು. ಆತನ ಹೆಂಡತಿ, "ಈ ಮಾಂತ್ರಿಕರನ್ನು ಯಾವಾಗಲೂ ಎದುರು ಹಾಕಿಕೊಳ್ಳಬಾರದು. ಯಾವ ಹುತ್ತದಲ್ಲಿ ಏನು ಹಾವಿದೆಯೋ" ಎಂದು ರಾಗ ಎಳೆದರು. ಆದರೂ ಅಪ್ಪೂರಾಯನ ಮನಸ್ಸು ತೂಗಾಡುತ್ತಲೇ ಇತ್ತು.</p>
<p>ಮತ್ತೆ ಕೆಲವು ದಿನ ಕಳೆಯಿತು. ಹದಿನೈದು ದಿನಗಳ ಗಡು ಮುಗಿಯಲು, ಇನ್ನು ಒಂದು ದಿನ ಮಾತ್ರವಿತ್ತು. ಅಂದು ಅಪ್ಪೂರಾಯ ಮನೆಗೆ ಬಂದಾಗ ಸರಸು ಜಡೆಯೂ ಹೆಣೆದುಕೊಳ್ಳದೆ ಹರಿದು ಮಾಸಿದ ಸೀರೆಯುಟ್ಟು ಧಡಧಡನೆ ಪಾತ್ರೆ ಎತ್ತಿ ಹಾಕುತ್ತಾ ಅಡಿಗೆ ಮನೆಯಲ್ಲಿ ಓಡಾಡುತ್ತಿದ್ದಳು.</p>
<p>"ಇದೇನೇ ಸರಸು ಹೀಗಿದ್ದಿ? ಮೈ ಚೆನ್ನಾಗಿಲ್ಲವೇ?" ಅಂದ ಅಪ್ಪೂರಾಯ.</p>
<p>ಉತ್ತರವಾಗಿ ಕೈಲಿದ್ದ ಕಾವಲಿಯನ್ನು ಅವನ ತಲೆಗೆ ಗುರಿಯಿಟು ಬೀಸಿ ಎಸೆದಳು ಸರಸು.</p>
<p>ಅಪ್ಪೂರಾಯನಿಗೆ ಕಕಮಕವಾಯಿತು. ಯಾವಾಗಲೂ ಮೃದು ಮಾತಿನ, ನಗೆಮೊಗದ ಹೆಣ್ಣು ಸರಸು ಹೀಗೇಕೆ ಆಡುತ್ತಿದ್ದಾಳೆ ಎಂದಾತ ಯೋಚಿಸುವಷ್ಟರಲ್ಲಿ, "ಅಲ್ರೀ, ವಾರದಿಂದ ಅಂಗಡಿಗೆ ಹೋಗಬೇಕೆಂದು ಹೇಳುತ್ತಿದ್ದರೆ ಕಿವಿಗೆ ಹಾಕಿಕೊಳ್ಳದೆ ಅಲೆಯುತ್ತಿದ್ದೀರಿ. ನಾನೇನು ಕಲ್ಲುಮಣ್ಣು ಹಾಕಿ ಅಡಿಗೆ ಮಾಡಲೆ?" ಎಂದು ಸರಸು ಗರ್ಜಿಸಿ ಲೋಟವೊಂದನ್ನು ಆತನತ್ತ ಬೀಸಿದಳು.</p>
<p>"ಅದಕ್ಕೇಕೆ ಇಷ್ಟು ಕೋಪ ಸರಸೂ? ನಡಿ, ಈಗಲೇ ಹೋಗಿ ಬರೋಣ" ಎನ್ನುತ್ತ ಅವಳ ಕೈ ಹಿಡಿಯಲು ಪ್ರಯತ್ನಿಸಿದ.</p>
<p>"ಈಗ ಹೋಗ್ತೀರಂತೆ ನಿಮ್ಮ ತಲೆ. ನಿಮಗಾಗಿ ನಿಮ್ಮ ಮಾವ ಅಂಗಡಿ ತೆಗೆದಿಟ್ಟು ಕಾದಿರುತ್ತಾರೆ. ನನಗೇನಂತೆ, ಉಪವಾಸ ಬಿದ್ದಿರಿ" ಸೌಟೊಂದು ಆತನ ಕೂದಲು ಸವರಿಕೊಂಡು ಹೋಯಿತು.</p>
<p>ಅಪ್ಪೂರಾಯ ಅವಳ ಕೈ ಹಿಡಿದು, "ನಿನಗೆ ಹುಚ್ಚು ಹಿಡಿಯಿತೇನೇ? ಹೀಗಾಡುತ್ತಿದ್ದೀ? ಗಂಡ ಎನ್ನುವ ಮರ್ಯಾದೆಯೂ ಬೇಡವೇ?" ಎಂದು ಗರ್ಜಿಸಿದ.</p>
<p>ಸರಸು ಒಮ್ಮೆ ಕೈಕೊಡವಿದಳು. ಅಪ್ಪೂರಾಯ ಮುಗ್ಗರಿಸಿ ಹಿಂದೆ ಸರಿದ. ಆಶ್ಚರ್ಯದಿಂದ ಹೆಂಡತಿಯತ್ತ ನೋಡಿದ. ಸುಮ-ಕೋಮಲೆ ಸರಸುವಿಗೆ ಎಲ್ಲಿಂದ ಇಷ್ಟುಬಲ ಬಂದಿತೆಂದು ಅವನಿಗೆ ತಿಳಿಯಲಿಲ್ಲ. "ಹುಚ್ಚು ನನಗಲ್ಲ, ನಿಮಗೆ. ಹೋಗಿ ಮಾಂತ್ರಿಕನ ಹತ್ತಿರ ಜಗಳವಾಡಿ ಬರಲು ಹುಚ್ಚಲ್ಲದೆ ಮತ್ತೇನು? ನಡೆಯಿರಿ, ಈಗಲೇ ಹೋಗಿ ಆತನ ಕ್ಷಮೆ ಕೇಳಿ ಬನ್ನಿ" ಎಂದು ಸರಸು ಘರ್ಜಿಸಿದಳು.</p>
<p>"ಅಲ್ಲ ಸರಸೂ. ಈಗ ಅವನನ್ನು ಎಲ್ಲಿಂದ ಹುಡುಕಿ ತರಲಿ? ನಾಳೆ ನೋಡೋಣ."</p>
<p>ಅವನ ಮಾತು ಮುಗಿಯುವಷ್ಟರಲ್ಲಿ ಅನ್ನದ ತಪ್ಪಲೆ ಆತನ ಕಿವಿಯನ್ನು ಸವರಿಕೊಂಡು ಹೋಗಿ ಠಣ್ಣನೆ ನೆಲದ ಮೇಲೆ ಬಿತ್ತು, ಅಪ್ಪೂರಾಯ ಸೋಲಪ್ಪಿಕೊಂಡು ಹಿಂದೆ ಹಿಂದೆ ಸರಿದು ತನ್ನ ಮನೆಯಾಳನ್ನು ಕೂಗಿ ಮಾಂತ್ರಿಕನಿಗೆ ಹೇಳಿ ಕಳಿಸಿದ.</p>
<p>ಅವನು ಹಿಂತಿರುಗಿ ಬರುವವರೆಗೂ ಅಪ್ಪೂರಾಯ ಹೊರಗೆ ಮೆಟ್ಟಲ ಮೇಲೆ ಕಾದು ಕುಳಿತ. ಒಳಗೆ ಸರಸು ಗೊಣಗಿಕೊಳ್ಳುತ್ತ ಧಡಧಡನೆ ಪಾತ್ರೆ ಎತ್ತಿ ಹಾಕುತ್ತಿದ್ದ ಸದ್ದು ಕೇಳಿಸುತ್ತಲೇ ಇತ್ತು.</p>
<p>ಒಂದು ಘಂಟೆ ಕಳೆದ ಮೇಲೆ ಮಾಂತ್ರಿಕ ಕಾಣಿಸಿಕೊಂಡ. "ಏನು ಯಜಮಾನರೇ, ಏನು ಬೇಕಾಗಿತ್ತು?" ಎಂದು ವಿನಯದಿಂದ ಮೆಟ್ಟಲ ಹತ್ತಿರ ಬಂದು ನಿಂತ.</p>
<p>ಅಪ್ಪೂರಾಯ ಜೇಬಿನಿಂದ ಇಪ್ಪತ್ತು ಕ್ವಾಚಾ( ೧ ಕ್ವಾಚಾ = ಹತ್ತು ರೂಪಾಯಿ) ತೆಗೆದು ಮಾಂತ್ರಿಕನ ಕೈಲಿಟ್ಟು ದೊಡ್ಡದಾಗಿ ನಮಸ್ಕಾರ ಮಾಡಿ, "ನನ್ನದು ತಪ್ಪಾಯಿತಪ್ಪ, ನಿನ್ನ ಶಕ್ತಿಯಲ್ಲಿ ನಾನು ಅನುಮಾನಪಡಬಾರದಿತ್ತು. ದಯವಿಟ್ಟು ನಿನ್ನ ಮಾಯದ ಬಲೆಯಿಂದ ನನ್ನನ್ನು ಬಿಡುಗಡೆ ಮಾಡು" ಎಂದು ಕೇಳಿಕೊಂಡ.</p>
<p>ಮಾಂತ್ರಿಕ ಸಣ್ಣಗೆ ನಕ್ಕು. "ಆಯಿತೇಳಿ" ಎಂದ.</p>
<p>ಅಂದಿನಿಂದ ಅಪ್ಪೂರಾಯ ದೇವರು, ಮಾಂತ್ರಿಕರ ವಿಷಯ ಮಾತಾಡುವುದನ್ನು ಬಿಟ್ಟುಬಿಟ್ಟಿದ್ದಾನೆ. ಬೇರೆ ಯಾರಾದರೂ ಆ ಮಾತೆತ್ತಿದರೂ, "ಯಾವುದರಲ್ಲಿ ಏನಿದೆಯೋ ನಮಗೇನು ಗೊತ್ತು? ತಿಳಿಯದ ವಿಷಯ ನಾವೇಕೆ ಮಾತಾಡಬೇಕು" ಎಂದು ಮಾತು ಬದಲಾಯಿಸಿ ಬಿಡುತ್ತಾನೆ.</p>
<p><em>ಅಮೆರಿಕನ್ನಡದ ಕತೆಗಳು/೨೫೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೫೯</em><br />ಎಲ್ಲಕ್ಕಿಂತ ಆಶ್ಚರ್ಯವೆಂದರೆ ಈಗ ಆ ಮಾಂತ್ರಿಕ, ಅಪ್ಪೂರಾಯ ಇಬ್ಬರೂ ಬಹಳ ಸ್ನೇಹಿತರಾಗಿಬಿಟ್ಟಿದ್ದಾರೆ.</p>
<p><strong><em>-ಡಾ || ನಳಿನಿ ಮೂರ್ತಿ</em></strong>(ಎಡ್ಮನ್‍ಟನ್, ಕೆನಡಾ)</p>
<p>
<strong>ಕಲ್ಯಾಣಿಯ ಕಾಲಚಕ್ರ</strong>
</p>
<p><em>ರೂಮಿನ ಬಾಗಿಲು ತೆಗೆದ ಶಬ್ದವಾಯಿತು, ಎಚ್ಚರವಾಯಿತು. ಲೈಟ್ ಹಾಕಿದೆ. ನೋಡಿದರೆ ಒಳಗೆ ಬಂದವಳು ಗೌರಿ! ನನಗೆ ಒಂದು ತರಹ ಹೆದರಿಕೆಯಾಗಿ, ಮೈಯೆಲ್ಲಾ ಬೆವರಿತು</em>!!</p>
<p>ನಾನು ಇಂಡಿಯಾದಿಂದ ಇಲ್ಲಿ ಅಮೆರಿಕಕ್ಕೆ ನನ್ನ ಮಗಳ ಮನೆಗೆ ಬಂದು ಕೆಲವು ದಿನಗಳಾಗಿದ್ದವು. ಒಂದು ಮುಂಜಾನೆ ನನ್ನ ಮಗಳ ಗೆಳತಿಯ ಫೋನ್ ಬಂತು.</p>
<p>"ವಿನಯಾ ಇದ್ದಾರಾ?"</p>
<p>"ಇದ್ದಾರೆ, ಯಾರು ಮಾತಾಡೋದು?" ಎಂದೆ ನಾನು.</p>
<p>"ನಾನು ಗೌರಿ, ಅವರ ಫ್ರೆಂಡ್" -ನಾನು ವಿನಯಳನ್ನು ಕರೆದು ಫೋನ್ ಕೊಟ್ಟೆ. ಏನೇನೋ ಹರಟೆ ಮಾತಾಡಿದ ನಂತರ "ಹ್ಯಾಗಿದ್ದರೂ ನಿಮ್ಮ ಮನೆಯವರು ಊರಿನಲ್ಲಿ ಇಲ್ಲವಲ್ಲಾ. ನೀನು ನಿನ್ನ ತಂದೆಯವರನ್ನು ಕರೆದುಕೊಂಡು ನಮ್ಮಲ್ಲಿಗೆ ಇವತ್ತು ಸಂಜೆ ಊಟಕ್ಕೆ ಬಾ. ನಿನಗೂ ಅಡಿಗೆ ಮಾಡುವುದು ತಪ್ಪುತ್ತೆ. ನನಗೂ ನಿಮ್ಮ ತಂದೆಯವರನ್ನು ನೋಡಿದ ಹಾಗಾಗುತ್ತೆ " ಎಂದು ಗೌರಿ ಆಮಂತ್ರಣ ಕೊಟ್ಟಳು. ವಿನಯಳೂ ಒಪ್ಪಿಕೊಂಡು "ಪಪ್ಪ, ಗೌರಿ ನನ್ನ ಸ್ನೇಹಿತೆ. ಇವತ್ತು ಸಾಯಂಕಾಲ ಅವರ ಮನೆಗೆ ಹೋಗೋಣ. ಅವಳ ಗಂಡ ನರೇಶ್ ಕೂಡ ಡಾಕ್ಟರ್, ನಮ್ಮ ಮನೆಯವರ ಹಾಗೆ" ಎಂದಳು ವಿನಯ.</p>
<p>ಸಾಯಂಕಾಲ ನಾವಿಬ್ಬರು ಗೌರಿಯ ಮನೆಗೆ ಹೋದೆವು. ಬಾಗಿಲಿನ ಗಂಟೆ ಬಾರಿಸಿದೊಡನೆ "ಬನ್ನಿ, ಬನ್ನಿ " ಎನ್ನುತ್ತಾ ಗೌರಿ ಬಾಗಿಲು ತೆಗೆದಳು.</p>
<p>"ಗೌರಿ, ಇವರು ನನ್ನ ಫಾದರ್, ಇಂಡಿಯಾದಿಂದ ಬಂದು ಈಗ ಒಂದು ತಿಂಗಳಾಗುತ್ತಾ ಬಂತು." ಎಂದು ನನ್ನನ್ನು ಅವಳಿಗೆ ಪರಿಚಯ ಮಾಡಿಕೊಡುತ್ತಾ, "ಪಪ್ಪ, ಇವಳೇ ನನ್ನ ಫ್ರೆಂಡ್ ಗೌರಿ." ಎಂದಳು ವಿನಯ. ಗೌರಿ ನನ್ನನ್ನು ನೋಡಿದ ತಕ್ಷಣ ಒಂದು ತರಹ ಶಾಕ್ ಆದವಳಂತೆ ಕೆಲವು ಸೆಕೆಂಡ್ ಸುಮ್ಮನಿದ್ದು ಆಮೇಲೆ ಸುಧಾರಿಸಿಕೊಂಡು "ನರೇಶ್ ಬರಲಿಕ್ಕೆ ಇನ್ನೂ ಸ್ವಲ್ಪ ತಡವಾಗಬಹುದು, ಕೂತುಕೊಳ್ಳಿ" ಎನ್ನುತ್ತಾ ಕೆಲವು ಪತ್ರಿಕೆಗಳನ್ನು ನನ್ನ ಹತ್ತಿರ ಇಟ್ಟಳು. ನನಗೂ ಈ ಗೌರಿಯನ್ನು<br />ಎಲ್ಲಿಯೋ ನೋಡಿದಂತೆ ಇತ್ತು. ಆದರೆ ಒಬ್ಬರ ಹಾಗೆ ಇನ್ನೊಬ್ಬರು ಇರಬಹುದೆಂದು ಸುಮ್ಮನಿದ್ದೆ.</p>
<p>ಗೌರಿ ವಿನಯಳ ಹತ್ತಿರವೂ ಯಾವಾಗಿಲಿನಂತೆ ಜೋಕ್ಸ್ ಏನೂ ಮಾತಾಡದೆ ಒಂದು ತರಹ ಇದ್ದಳು. "ಏನು ಗೌರಿ, ನೀನು ಸೌಖ್ಯವಾಗಿದ್ದೀ ತಾನೇ? ಯಾಕೋ ಒಂದು ನಮೂನೆ ಇದ್ದೀಯಲ್ಲಾ? ಏನಾದರೂ ನಿನಗೂ ನರೇಶ್‍ಗೂ ಪ್ರಾಬ್ಲಂ ಆಯ್ತಾ?" ಎಂದು ವಿನಯ ಕೇಳುತ್ತಳೇ, ಗೌರಿ ಚೇತರಿಸಿಕೊಂಡು "ಹಾಗೇನಿಲ್ಲ ವಿನಯ, ನಾನು ಸರಿಯಾಗೇ ಇದ್ದೇನೆ. ಆoಟಿ'ಣ ತಿoಡಿಡಿಥಿ, I ಚಿm ಔಏ" ಎಂದಳು. ಅಷ್ಟರಲ್ಲಿ ಡಾ. ನರೇಶ್ ಬಂದರು. "ಬಹಳ ಹೊತ್ತಾಯಿತಾ ಬಂದು? ಆಸ್ಪತ್ರೆಯಲ್ಲಿ ಸ್ವಲ್ಪ ಕೆಲಸ ಜಾಸ್ತಿ ಇತ್ತು. ಅಂದಹಾಗೆ ಗೌರಿ, ಕಾಫಿ, ಗೀಫಿ ಕೊಟ್ಟೆಯಾ? ನೀವು ಇಂಡಿಯಾದಿಂದ ಬಂದು ಎಷ್ಟು ಸಮಯವಾಯಿತು? ಕೆಲವು ತಿಂಗಳು ಇರುತ್ತೀರಿ ತಾನೇ?" ಎಂದರು ನರೇಶ್.</p>
<p>ನಾನು ನರೇಶನ ಪ್ರಶ್ನೆಗಳಿಗೆ ಉತ್ತರ ಕೊಡುತ್ತಿದ್ದರೂ ನನ್ನ ತಲೆಯಲ್ಲಿ ಒಂದೇ ಯೋಚನೆ. "ಈ ಗೌರಿಯನ್ನು ನಾನು ಎಲ್ಲಿಯೋ ನೋಡಿದ್ದೇನೆ. ಎಲ್ಲಿ, ಎಲ್ಲಿ" ಅಂತ.</p>
<p>ಗೌರಿ ಊಟಕ್ಕೆ ಟೇಬಲ್ ರೆಡಿ ಮಾಡಿ ನಮ್ಮನ್ನೆಲ್ಲಾ ಊಟ ಮಾಡಲಿಕ್ಕೆ ಕರೆದಳು. ಊಟದ ಟೇಬಲ್‍ನಲ್ಲಿ ಕೂಡ ಗೌರಿ ಒಂದು ನಮೂನೆಯ ಬಿಕ್ಕಟ್ಟು ಸ್ಥಿತಿಯಲ್ಲೇ ಇದ್ದಂತೆ ಇದ್ದಳು. ನರೇಶ್ ನನ್ನ ಹತ್ತಿರ ಮಾತಾಡುತ್ತಾ ನಾನು ಮಂಗಳೂರಿನವನೆಂದು ಗೊತ್ತಾದ ಮೇಲೆ "ನಮ್ಮ ಗೌರಿಯ ಪೂರ್ವಿಕ ಮಂಗಳೂರು" ಎಂದರು. "ಹೌದಾ, ಗೊತ್ತಾಗುತ್ತಾ ಇಲ್ಲವಲ್ಲ. ನಮ್ಮ ಮಂಗಳೂರಿನವರ ಕನ್ನಡವೇ ಬೆಂಗಳೂರಿನವರಿಗೆ ಹಾಸ್ಯಾಸ್ಪದ. ಗೌರಿಯ ಮಾತೆಲ್ಲಾ ಬೆಂಗಳೂರಿನವರ ತರಹವೇ ಇದೆ. ತುಂಬಾ ಅಡ್‍ಜಸ್ಟ್ ಮಾಡಿಕೊಂಡಿದ್ದಾರೆ" ಎಂದು ನಾನು ಗೌರಿಯನ್ನು ಸಂಭಾಷಣೆಗೆ ಸಂದರ್ಭ ಕೊಟ್ಟು, "ನಿಮಗೆ ಮಂಗಳೂರಿನಲ್ಲಿ ಎಲ್ಲಿ ?" ಎಂದೆ.</p>
<p>ಗೌರಿ ಸರಿಯಾಗಿ ಉತ್ತರ ಕೊಡದೆ ಒಂದು ರೀತಿಯಲ್ಲಿ ಟಾಪಿಕ್ ಬದಲು ಮಾಡಿದಳು. ನಾನೂ ಬೇರೇನೋ ಮಾತಾಡುತ್ತಾ ಆ ವಿಷಯ ಬಿಟ್ಟು ಹೋಯ್ತು. ನಾನೂ ನರೇಶನೂ ಊಟ ಆದ ಮೇಲೆ ಟಿ.ವಿ. ನೋಡುತ್ತಾ ಹರಟೆ ಹೊಡೆಯುತ್ತಾ ಇದ್ದೆವು. ಗೌರಿಯೂ, ವಿನಯಳೂ, ಅವರ ಹೆಂಗಸರ ಡಿಪಾರ್ಟ್‍ಮೆಂಟ್ ವಿಷಯಗಳನ್ನು ಮಾತಾಡುತ್ತಿರಬೇಕು.</p>
<p>ಗಂಟೆ ಸುಮಾರು ೧೧ ಇರಬೇಕು. ಅಷ್ಟರಲ್ಲಿ ಡಾ. ನರೇಶನಿಗೆ ಆಸ್ಪತ್ರೆಯಿಂದ ಕರೆ ಬಂತು. "ಏನೋ ಆಕ್ಸಿಡೆಂಟ್ ಆಗಿ ಯಾರಿಗೋ ಸೀರಿಯಸ್ ಗಾಯಗಳಾಗಿವೆ." ಎಮರ್ಜೆನ್ಸಿಯಿಂದ ಫೋನ್, "ಸರ್ಜರಿ ಅಗತ್ಯ, ಕೂಡಲೇ ಬರಬೇಕು" ಎಂದು.</p>
<p><em>ಅಮೆರಿಕನ್ನಡದ ಕತೆಗಳು/೨೬೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೬೧</em><br />"ಏನೂ, ಹೋಗ್ಬೇಕಾ ಈಗ, ಜೋರಾಗಿ ಮಳೆ ಬರುತ್ತಾ ಇದೆಯಲ್ಲಾ" ಎಂದೆ ನಾನು. "ಡಾಕ್ಟರಿಗೆ ಅದೆಲ್ಲಾ ನೋಡಿಕೊಂಡು ಇರಲು ಸಾಧ್ಯವೇ? ನಾನು ಬರ್ತೇನೆ. ನೀವು ಇವತ್ತು ರಾತ್ರಿ ಇಲ್ಲಿಯೇ ಇದ್ದು ಬಿಡಿ." ಎಂದ ನರೇಶ್. ಗೌರಿಯೂ ಹಾಗೇ ಹೇಳಿದಳು, "ಈ ಮಳೆಯಲ್ಲಿ ನೀವು ಯಾಕೆ ರಾತ್ರಿ ಡ್ರೈವ್ ಮಾಡೋದು? ಹ್ಯಾಗಿದ್ದರೂ ನಿಮ್ಮ ಮನೆಯವರು ಊರಿನಲ್ಲಿ ಇಲ್ಲವಲ್ಲಾ. ಮತ್ತೇನು? ನಿಮಗೆ ಚೇಂಜ್ ಮಾಡಲಿಕ್ಕೆ ನಾನು ಕೊಡುತ್ತೇನೆ." ವಿನಯಳೂ ಸರಿ ಎಂದು ನಾವು ಆ ರಾತ್ರಿ ಅಲ್ಲಿಯೇ ಉಳಿದುಕೊಂಡೆವು. "ನಾನು ಬರುವಾಗ ತುಂಬಾ ಲೇಟ್ ಆಗಬಹುದು. ಹಾಗಿದ್ದರೆ ನಾನು ಆಸ್ಪತ್ರೆಯಲ್ಲೇ ರೆಸ್ಟ್ ಮಾಡುತ್ತೇನೆ" ಎಂದು ಹೇಳುತ್ತಾ ನರೇಶ್ ಹೊರಟುಹೋದರು.</p>
<p>ನನಗೆ ಕೆಳಗಡೆ ಗೆಸ್ಟ್‍ರೂಮಿನಲ್ಲಿ ಮಲಗಲು ಏರ್ಪಾಡು ಮಾಡಿಕೊಟ್ಟು ಗೌರಿಯೂ ವಿನಯಳೂ ಮೇಲೆ ಮಾಳಿಗೆಗೆ ಹೋದರು. ನಾನು ಲೈಟ್ ಆರಿಸಿ ಮಲಗಿದೆ. ಆದರೆ ನಿದ್ರೆ ಬರಲಿಲ್ಲ. "ಗೌರಿ ಯಾರು? ಎಲ್ಲಿ ನೋಡಿದ್ದೆ?" ಎಂಬುದೊಂದೇ ಪ್ರಶ್ನೆ ನನ್ನ ತಲೆ ತಿನ್ನುತ್ತಿತ್ತು. ಕೊನೆಗೆ ಬಹಳ ಹೊತ್ತಿನ ನಂತರ ನನಗೆ ನಿದ್ದೆ ಬಂದಿರಬೇಕು.</p>
<p>ರೂಮಿನ ಬಾಗಿಲು ತೆಗೆದ ಶಬ್ದವಾಯಿತು. ನನಗೆ ಎಚ್ಚರವಾಯಿತು. ತಕ್ಷಣ ಲೈಟ್ ಹಾಕಿದೆ. ನೋಡಿದರೆ, ಒಳಗೆ ಬಂದವಳು ಗೌರಿ! ನನಗೆ ಒಂದು ತರ ಹೆದರಿಕೆಯಾಗಿ ಮೈ ಎಲ್ಲಾ ಬೆವರಿತು. "ಏನಾದರೂ ಬೇಕಿತ್ತಾ ನಿಮಗೆ?" ಎನ್ನುತ್ತಾ ನಾನು ಮಂಚದಿಂದ ಎದ್ದು ಕುಳಿತೆ. ಗೌರಿ ಕಣ್ಣಿನಲ್ಲಿ ನೀರು. "ಅಂಕಲ್, ನೀವು ನನ್ನನ್ನು ಕಾಪಾಡಬೇಕು. ನನ್ನ ಮುಂದಿನ ಕಾಲದ ಜೀವನ, ನನ್ನ ಮಾನ ಮರ್ಯಾದೆ ಎಲ್ಲಾ ನಿಮ್ಮ ಕೈಯಲ್ಲಿದೆ" ಅಂತ ಬಿಕ್ಕಿ ಬಿಕ್ಕಿ ಅಳುತ್ತಾ ಗೌರಿ ಹೇಳಿದಳು.</p>
<p>ನನಗೆ ಏನೂ ಅರ್ಥವಾಗಲಿಲ್ಲ. ಗೌರಿಯ ಮಾತುಗಳೂ ವಿಚಿತ್ರವಾಗಿದ್ದವು. ಆ ನಡು ರಾತ್ರಿಯಲ್ಲಿ ಅವಳೂ, ನಾನೂ ಒಂದೇ ರೂಮಿನಲ್ಲಿ ಇದ್ದು, ಅವಳು ಕಣ್ಣೀರು ಸುರಿಸುತ್ತಿರುವುದು ಫಕ್ಕನೆ ನನ್ನ ಮಗಳು ಬಂದು ನೋಡಿದರೆ ಏನಾದೀತು ಎಂದು ಹೆದರಿ ನಾನೆಂದೆ "ಗೌರಿ, ಎಲ್ಲಾ ನಾಳೆ ಬೆಳಿಗ್ಗೆ ಮಾತಾಡೋಣ. ಈಗ ಹೋಗಿ ನೀನು ಮಲಗು." "ನನ್ನ ಗುರುತು ಸಿಗಲಿಲ್ಲವಾ ಅಂಕಲ್? ನಾನು ನಾಗಪ್ಪಯ್ಯನ ಮಗಳು ಕಲ್ಯಾಣಿ" ಅಂತ ಅವಳು ಹೇಳುತ್ತಲೇ ನನಗೆ ತಲೆಗೆ ತಣ್ಣೀರು ಹೊಯಿದಂತಾಯಿತು.</p>
<p>* * *</p>
<p>ಸುಮಾರು ೧೫ ವರ್ಷಗಳ ಹಿಂದಿನ ಮಾತು. ನಾಗಪ್ಪಯ್ಯ ತಾಲ್ಲೂಕು ಆಫೀಸ್ ಗುಮಾಸ್ತ. ಅವರಿಗೆ ಎರಡು ಹೆಣ್ಣು ಮಕ್ಕಳು. ಕಲ್ಯಾಣಿ ದೊಡ್ಡವಳು. ಎರಡನೆಯ ಮಗಳು ನಳಿನಿ. ನಾನು ರೈಲ್ವೆಯಲ್ಲಿ ಆಫೀಸರ್ ಆಗಿ ಆಗತಾನೇ ರಿಟೈರ್ಡ್ ಆಗಿದ್ದೆ.<br />ನನ್ನ ಮಗಳು ವಿನಯಳಿಗೆ ಲಗ್ನವಾಗಿ ನನ್ನ ಅಳಿಯ ಮತ್ತು ಮಗಳು ಇಂಗ್ಲೇಂಡಿನಲ್ಲಿದ್ದರು. ಅಲ್ಲಿಂದ ಅವರು ಅಮೆರಿಕಕ್ಕೆ ಬಂದರು. ಅದು ಬೇರೆ ವಿಚಾರ. ಹಾಗಾಗಿ ವಿನಯಳಿಗೆ ಇವರ ವಿಷಯ ಗೊತ್ತಿಲ್ಲ. ನನ್ನ ಮನೆ ದೊಡ್ಡದಿತ್ತು. ನಾನು ಮತ್ತು ನನ್ನ ಹೆಂಡತಿ ಇಬ್ಬರಿಗೆ ಅಷ್ಟು ದೊಡ್ಡ ಮನೆ ಸುಧಾರಿಸುವುದು ಕಷ್ಟವಾಯಿತು. ನಾಗಪ್ಪಯ್ಯನವರು ನನ್ನ ಸ್ನೇಹಿತರು. ಅವರ ಹೆಂಡತಿ ಭಾಗೀರಥಿ ಕೂಡಾ ತುಂಬಾ ಒಳ್ಳೆಯವರು. ಹಾಗಾಗಿ ನಮ್ಮ ಮನೆಯ ಒಂದು ಭಾಗದಲ್ಲಿ ನಾಗಪ್ಪಯ್ಯನವರು ಬಾಡಿಗೆಗೆ ಇದ್ದರು. ಕಲ್ಯಾಣಿ ಮತ್ತು ನಳಿನಿ ಆಗ ಸುಮಾರು ೧೫, ೧೩ ವರ್ಷದವರಿರಬೇಕು. ಶಾಲೆಗೆ ಹೋಗುತ್ತಿದ್ದರು. ಕಲ್ಯಾಣಿಯ SSಐಅ ಆದ ಕೂಡಲೆ ನಾಗಪ್ಪಯ್ಯನವರಿಗೆ ಒಂದು ಒಳ್ಳೆಯ ಕುಟುಂಬದ ನೆಂಟಸ್ಥಿಕೆ ಬಂತು. ಹಾಗಾಗಿ ನಾಗಪ್ಪಯ್ಯ ಕಲ್ಯಾಣಿಯ ಮದುವೆ ಒಂದು ಸಣ್ಣ ನಮೂನೆಯಲ್ಲಿ ಮುಗಿಸಿದರು. ಕಲ್ಯಾಣಿ ಗಂಡನ ಹೆಸರು ಸೋಮನಾಥ. ಸೋಮು ಎಂತ ನಾವೆಲ್ಲರೂ ಕರೆಯುತ್ತಿದ್ದೆವು. ಕಲ್ಯಾಣಿ ಮದುವೆಯಾದ ನಂತರ ಶಿವಮೊಗ್ಗಕ್ಕೆ ಗಂಡನ ಮನೆಗೆ ಹೋದಳು. ಮದುವೆಯಾದ ಮೇಲೆ ಗೊತ್ತಾಯಿತು, ಸೋಮನಾಥ ಜುಗಾರಿ ಆಡುವವನೆಂದು. ಮಾಡುವುದೇನು? ನಾಗಪ್ಪಯ್ಯನೂ ಭಾಗೀರಥಿಯೂ ಬಹಳ ನೊಂದುಕೊಂಡರು. ಒಂದು ಹೆಣ್ನನ್ನು ಮದುವೆ ಮಾಡಿಕೊಟ್ಟ ಮೇಲೆ ನಮ್ಮ ಸಮಾಜದಲ್ಲಿ ಆಗಿನ ಕಾಲದಲ್ಲಿ ಏನೂ ಮಾಡಲಿಕ್ಕೆ ಸಾಧ್ಯವಿಲ್ಲ. ಹುಡುಗಿಯನ್ನು ತಂದು ತವರು ಮನೆಯಲ್ಲಿ ಇಟ್ಟುಕೊಂಡರೆ ಅದೂ ಸಮಾಜ ಒಪ್ಪುವ ಹಾಗಿಲ್ಲ. "ಅವಳ ಹಣೆ ಬರಹ" ಅಂತ ಹೇಳಿ ನಾಗಪ್ಪಯ್ಯನವರು ಸಮಾಧಾನ ಮಾಡಿಕೊಳ್ಳುತ್ತಿದ್ದರು. ಸೋಮನಾಥನ ಜುಗಾರಿಯಿಂದಾಗಿ ಕಲ್ಯಣಿಯ ಒಡವೆಗಳೆಲ್ಲಾ ಮಾರಾಟವಾಗಿ ಹೋಯ್ತು.</p>
<p>ಶಿವಮೊಗ್ಗದಲ್ಲಿ ಸೋಮನಾಥನ ತಂದೆತಾಯಿಗೆ ಗೊತ್ತಿದ್ದವರಲ್ಲಿ ಒಂದು ಮದುವೆ. ಅವರು ಸ್ವತಃ ಬಂದು ಆಮಂತ್ರಣ ಕೊಟ್ಟುಹೋಗಿದ್ದರು. ಆದರೆ ಮದುವೆಗೆ ಹೋಗಲಿಕ್ಕೆ ಒಡವೆಗಳು ಇಲ್ಲದಿದ್ದರೆ ಗೌರವಕ್ಕೆ ಕಮ್ಮಿ. ಕಲ್ಯಾಣಿಯ ಒಡವೆಗಳನ್ನು ಮಾರಾಟ ಮಾಡಿದ ವಿಷಯ ಅತ್ತೆ ಮಾವಂದಿರಿಗೆ ಗೊತ್ತಿರಲಿಲ್ಲ. ಕಲ್ಯಾಣಿಯೂ ಹೆದರಿ ಹೇಳದೆ ಇದ್ದಳು. ಈಗ ಮದುವೆಗೆ ಹೋಗುವ ಪ್ರಸಂಗ ಬಂದಾಗ ಏನು ಮಾಡುವುದೆಂದು ಗೊತ್ತಾಗಲಿಲ್ಲ. ಅಷ್ಟರಲ್ಲಿ ಸೋಮನಾಥ ಒಂದು ಸಲಹೆ ಕೊಟ್ಟು ಪಕ್ಕದ ಮನೆಯ ಶೆಟ್ಟರ ಮನೆಯಿಂದ ನಾಲ್ಕು ಬಳೆ ಮತ್ತು ಒಂದು ಚೈನು ಮದುವೆಗೆ ಹಾಕಿಕೊಳ್ಳಲು ತರುವಂತೆ ಹೇಳಿದ. ಕಲ್ಯಾಣಿಗೆ ಇಷ್ಟವಿಲ್ಲದಿದ್ದರೂ, ಅವಳು ಸೋಮನಾಥನ ಒತ್ತಾಯಕ್ಕೆ ಹೋಗಿ ಕೇಳಿ ತಂದಳು. ಅಂತೂ ಒಡವೆಗಳನ್ನು ತಂದಾಯಿತು. ಮರುದಿನ ಮದುವೆಗೆ ಹೊಗಿದ್ದಾಯಿತು. ಮದುವೆ ಮನೆಯಿಂದ ಬಂದು ಕಲ್ಯಾಣಿ ಒಡವೆಗಳನ್ನು ಭದ್ರವಾಗಿಟ್ಟಳು. ಮರುದಿನ ಬೆಳಿಗ್ಗೆ ಕಲ್ಯಾಣಿ ಒಡವೆಗಳನ್ನು<br /><em>ಅಮೆರಿಕನ್ನಡದ ಕತೆಗಳು/೨೬೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೬೩</em><br />ಹಿಂದೆ ಕೊಡಲು ನೋಡುವಾಗ ಅಲ್ಲಿ ಒಡವೆಗಳೂ ಇಲ್ಲ, ಇತ್ತ ಸೋಮನಾಥನೂ ಇಲ್ಲ. ಕಲ್ಯಾಣಿ ಶೆಟ್ಟರ ಮನೆಗೆ ಹೋಗಿ ನಡೆದದ್ದನ್ನು ಹೇಳಿ, ಹೇಗಾದರೂ ಮಾಡಿ ಒಡವೆಗಳನ್ನು ಹಿಂದೆ ಕೊಡುವುದಾಗಿ ಹೇಳಿಕೊಂಡಳು. ಶೆಟ್ಟರು ಅದಕ್ಕೆಲ್ಲಾ ಒಪ್ಪದೆ ಪೋಲೀಸ್ ಕಂಪ್ಲೇಂಟ್ ಕೊಟ್ಟರು. ಕಲ್ಯಾಣಿಯ ಅತ್ತೆ ಮಾವಂದಿರಿಗೆ ಸೋಮನಾಥನ ಹಣೆ ಬರಹ ಗೊತ್ತಿತ್ತು. ಲಗ್ನ ಮಾಡಿದರೆ ಸುಧಾರಿಸಿಕೊಂಡಾನೆಂದು ಭಾವಿಸಿ ನಾಗಪ್ಪಯ್ಯನವರ ಮನೆಯ ಹುಡುಗಿಯನ್ನು ತಂದಿದ್ದರು. ನಾಗಪ್ಪಯ್ಯನಿಗೆ ಕೂಡಲೇ ಹೊರಟು ಬರಲು ತಂತಿಕೊಟ್ಟರು. ನಾಗಪ್ಪಯ್ಯ ಶಿವಮೊಗ್ಗಕ್ಕೆ ಹೋಗಿ ವಿಷಯ ತಿಳಿದರು. ಪೋಲೀಸ್‍ನವರು ಕೇಸ್ ಜಿiಟe ಮಾಡಿದ್ದರು. ಹಾಗಾಗಿ ನಾಗಪ್ಪಯ್ಯನವರಿಗೆ ಏನೂ ಮಾಡಲಾಗಲಿಲ್ಲ. ಅವರ ಹತ್ತಿರ ಆ ಒಡವೆಗಳನ್ನೆಲ್ಲಾ ಮಾಡಿಸಿಕೊಡುವುದೂ ಆಗಲಿಲ್ಲ. ಒಟ್ಟಿನಲ್ಲಿ ಕಲ್ಯಾಣಿಗೆ ೬ ತಿಂಗಳ ರಿಮಾಂಡ್ ಹೋಮ್ ಶಿಕ್ಷೆ ಆಯಿತು. ಕಲ್ಯಾಣಿಗೆ ೧೮ ವರ್ಷ ಆಗದಿದ್ದುದರಿಂದ ಜೈಲಿಗೆ ಕಳುಹಿಸುವುದು ಸಾದ್ಯವಿರಲಿಲ್ಲ.</p>
<p>ಇನ್ನು ಕಲ್ಯಾಣಿಗೆ ಶಿಕ್ಷೆಯಾದ ವಿಷಯ ಮಂಗಳೂರಿನಲ್ಲಿ ಗೊತ್ತಾದರೆ ಅವಳ ತಂಗಿ ನಳಿನಿಗೆ ಮದುವೆಯಾಗುವುದು ಸಾಧ್ಯವಿಲ್ಲವೆಂತಲೂ, ಕುಟುಂಬ ಗೌರವಕ್ಕೆ ಕಲ್ಯಾಣಿ ಒಂದು ಕಳಂಕವೆಂತಲೂ ನಾಗಪ್ಪಯ್ಯನೂ, ಭಾಗರಥಿಯೂ ಕೂಡಿ ಯೋಚನೆಮಾಡಿ ಕಲ್ಯಾಣಿಗೆ ಫಕ್ಕನೆ ಫಿಟ್ಸ್ ತರಹದ ವ್ಯಾಧಿ ಬಂದು ಅವಳು ತೀರಿಕೊಂಡಳೆಂದು ಎಲ್ಲರ ಹತ್ತಿರವೂ ಹೇಳಿಬಿಟ್ಟರು. ನಮ್ಮ ಹತ್ತಿರವೂ ಹಾಗೆಯೇ ಹೇಳಿದರು. ಕೆಲವು ತಿಂಗಳಿನ ನಂತರ ನಾಗಪ್ಪಯ್ಯನವರು ಮಂಡ್ಯಕ್ಕೆ ವರ್ಗ ಮಾಡಿಸಿಕೊಂಡು ಹೊರಟು ಹೋದರು.</p>
<p>ಕಲ್ಯಾಣಿಗೆ ಆರು ತಿಂಗಳು ಶಿಕ್ಷೆ ಮುಗಿದ ನಂತರ ಅವಳ ಬಿಡುಗಡೆಯಾಗುವ ಕೆಲವು ದಿನಗಳ ಮುಂಚೆ ನಾಗಪ್ಪಯ್ಯನಿಗೆ ಶಿವಮೊಗ್ಗದ ರಿಮಾಂಡ್ ಹೋಮ್‍ನವರು ಕಲ್ಯಾಣಿಯನ್ನು ಬಂದು ಕರೆದುಕೊಂಡು ಹೋಗುವಂತೆ ಪತ್ರ ಬರೆದಿದ್ದರು. ಆ ಪತ್ರವನ್ನು ಒಬ್ಬ ಪೋಲೀಸ್ ನಮ್ಮ ಮನೆಗೆ ತೆಗೆದುಕೊಂಡು ಬಂದ. ನಾಗಪ್ಪಯ್ಯನವರು ಮಂಡ್ಯದಲ್ಲಿ ಕೂಡಾ ಇಲ್ಲವೆಂತಲೂ ಅವರು ಎಲ್ಲಿದ್ದಾರೆಂದು ನಿಮಗೆ ಗೊತ್ತಾ ಎಂದು ಕೇಳಿದ. ಆಗಲೇ ನನಗೆ ಗೊತ್ತಾದದ್ದು ಕಲ್ಯಾಣಿಯ ಪೂರ್ವಕತೆ. ನನಗೂ ನಾಗಪ್ಪಯ್ಯನ ಪತ್ತೆ ಹಚ್ಚಲಾಗಲಿಲ್ಲ.</p>
<p>"ನೀನು ಇಲ್ಲಿಗೆ ಹ್ಯಾಗೆ ಬಂದೀ? ನಾಗಪ್ಪಯ್ಯನವರು ಎಲ್ಲಿದ್ದಾರೆಂದು ಗೊತ್ತಾ ನಿನಗೆ?" ಎಂದೆ ನಾನು.</p>
<p>"ಜೈಲಿನಿಂದ ಬಂದೊಡನೆ ಏನು ಮಾಡುವುದೆಂದು ಗೊತ್ತಾಗಲಿಲ್ಲ. ನನ್ನ ತಂದೆಯವರಿಂದ ಯಾವ ತರದ ವರ್ತಮಾನವೂ ಬರದಿದ್ದರಿಂದ ನನ್ನನ್ನು ಜೈಲಿನವರು ಒಂದು ಕಾನ್ವೆಂಟ್‍ಗೆ ಕಳುಹಿಸಿದರು. ಅಲ್ಲಿಯ ಮದರ್ ಸುಪೀರಿಯರ್ ನಾನು<br />ಹಿಂದೂ ಬ್ರಾಹ್ಮಣರ ಹುಡುಗಿ ಅಂತ ಗೊತ್ತಾಗುತ್ತಲೇ ನನ್ನನ್ನು ಮೈಸೂರಿನ ಹತ್ತಿರ ಇರುವ ರಾಮಕೃಷ್ಣಾಶ್ರಮಕ್ಕೆ ಕಳುಹಿಸಿದರು. ಅಲ್ಲಿ ನನ್ನ ಹೆಸರನ್ನೇ ಬದಲಾಯಿಸಿ 'ಗೌರಿ' ಎಂತ ಹೇಳಿದೆ. ಅವರುಗಳು ಕೂಡ ತುಂಬಾ ವಿಚಾರಿಸದೆ ನನ್ನನ್ನು ಆಶ್ರಮಕ್ಕೆ ಸೇರಿಸಿಕೊಂಡರು. ಅಲ್ಲಿ ನಾನು ಗೌರಿಯಾಗಿಯೇ ಇದ್ದು ಆಶ್ರಮದ ಚಿಕ್ಕ ಪುಟ್ಟ ಕೆಲಸಗಳನ್ನು ತುಂಬಾ ಶ್ರದ್ಧೆಯಿಂದ ಮಾಡುತ್ತಿದ್ದೆ.</p>
<p>"ಒಮ್ಮೆ ಆಶ್ರಮದ ಮಾತಾಜಿಯವರು ನನ್ನನ್ನು ಕರೆದು 'ನೀನು ಮದುವೆ ಮಾಡಿಕೊಂಡು ಸಂಸಾರಿಯಾಗಲು ಇಷ್ಟಪಡುತ್ತೀಯಾ?' ಎಂದರು. ನನಗೆ ಒಮ್ಮೆ ಮದುವೆಯಾದ ಕಹಿ ಅನುಭವದಿಂದ ಬೇಡವೆಂದು ಹೇಳಿ ಆಶ್ರಮದಲ್ಲಿಯೇ ಇರುವುದಾಗಿ ಹೇಳಿದೆ. ಆಗ ಮಾತಾಜಿಯವರು 'ಇವರು ಒಳ್ಳೆಯವರು. ಅವರ ತಮ್ಮ ಅಮೆರಿಕದಲ್ಲಿ ಡಾಕ್ಟರು. ಅವರಿಗೆ ಅನಾಥರಾದ ಆಶ್ರಮ ಸೇವೆ ಮಾಡುವವಳೇ ಬೇಕಂತೆ. ನೀನು ಎಷ್ಟು ಕಾಲ ಇಲ್ಲಿಯೇ ಇರಲು ಸಾಧ್ಯ?' ಎಂದು ಒತ್ತಾಯ ಮಾಡಿದರು. "ನನ್ನ ನಿಜವಾದ ಪೂರ್ವ ಕತೆಯನ್ನು ಮಾತಾಜಿಯವರೊಡನೆ ಹೇಳೋಣವೆಂತ ಎಣಿಸಿದೆ. ಆದರೆ ಕತೆಯನ್ನು ಕೇಳಿದ ನಂತರ ನನ್ನನ್ನು ಆಶ್ರಮದಿಂದಲೇ ದೂರ ಕಳುಹಿಸಿದರೇನು ಗತಿ ಎಂದುಕೊಂಡು ಸುಮ್ಮನಿದ್ದೆ. ನಾನು ಯೋಚನೆ ಮಾಡಿ ಹೇಳುತ್ತೇನೆಂದು ಮಾತಾಜಿಯವರಿಗೆ ಹೇಳಿದೆ. ಆಮೇಲೆ ಮುಂದಿನ ವಾರ ನನ್ನ ಯಜಮಾನರು ಮತ್ತು ಅವರ ಅಕ್ಕ ಇಬ್ಬರೂ ಆಶ್ರಮಕ್ಕೆ ಬಂದೇ ಬಿಟ್ಟರು. ನರೇಶ್ ನನ್ನನ್ನು ನೋಡಿ ಒಪ್ಪಿಗೆ ತಿಳಿಸಿದರು. ನಾನು ಹ್ಯಾಗೂ ಈ ಊರೇ ಬಿಟ್ಟು ಹೋಗುವುದರಿಂದ ಯಾರಿಗೂ ನನ್ನ ಹಳೇ ಕತೆ ಗೊತ್ತಾಗಲಿಕ್ಕಿಲ್ಲ, ಎಂಬ ನಿರ್ಧಾರದಿಂದ ಮದುವೆಗೆ ಒಪ್ಪಿದೆ. ಈಗ ನಿಮ್ಮ ಮುಂದೆ ಸೆರಗೊಡ್ಡಿ ಬೇಡುತ್ತಾ ನಿಂತಿದ್ದೇನೆ" ಎಂದಳು ಗೌರಿ ಕಣ್ಣೊರೆಸಿಕೊಳ್ಳುತ್ತಾ.</p>
<p>ಅಷ್ಟರಲ್ಲಿ ಡೋರ್ ಬೆಲ್ ಆಯಿತು. "ಇವರು ಬಂದಿದ್ದಾರೆಂದು ಕಾಣುತ್ತೆ" ಎನ್ನುತ್ತಾ ಗೌರಿ ಹೋಗಿ ಬಾಗಿಲು ತೆಗೆದಳು. ನಾನು ಗಂಟೆ ನೋಡಿದೆ. ನಾಲ್ಕಾಗಿತ್ತು. ಆಮೇಲೂ ನನಗೆ ನಿದ್ರೆ ಬರಲಿಲ್ಲ.</p>
<p>ಮರುದಿನ ಮುಂಜಾನೆ ಎದ್ದು ಬೆಡ್ ಕಾಫಿ ಕುಡಿದು ಅಲ್ಲಿಂದ ಹೊರಟೆವು. ಹೊರಡುವಾಗ ಗೌರಿ ನನ್ನ ಕಾಲಿಗೆ ನಮಸ್ಕಾರ ಮಾಡಿದಳು. "ದೀರ್ಘ ಸುಮಂಗಲಿಯಾಗಿರಮ್ಮ, ದೇವರು ಒಳ್ಳೆಯದು ಮಾಡಲಿ" ಎನ್ನುತ್ತಾ ನಾನು ವಿನಯಳ ಜೊತೆ ಕಾರಿನಲ್ಲಿ ಕೂತೆ. ಕಾರಿನಲ್ಲಿ ಬರುತ್ತಾ 'ನಾಗಪ್ಪಯ್ಯ, ಭಾಗೀರಥಿ ಜೀವಂತವಾಗಿದ್ದರೆ ಈ ವಿಷಯ ತಿಳಿದು ಸಂತೋಷಪಡುತ್ತಿದ್ದರೇನೋ?' ಎಂದೆಣಿಸಿದೆ.</p>
<p><strong><em>-ಸುಂದರ ರಾವ್</em></strong>(ಗೈಥರ್ಸ್‍ಬರ್ಗ್, ಮೇರಿಲ್ಯಾಂಡ್)</p>
<p>
<em>ಅಮೆರಿಕನ್ನಡದ ಕತೆಗಳು/೨೬೪</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೨೬೫</em>
<br />
<strong>ತುಮುಲ</strong>
</p>
<p>
<em>ಪೆಟ್ಟಾಗಿರೋ ಕಪ್ಪೇನ ನೀನು ಕೊಟ್ಟಿದ್ದು ಯಾಕೆ? ಅಂಡ ಬಂಡ ಆಟ ಆಡೋದು ಯಾಕೆ?</em>
</p>
<p>ಭಾರತ್ಕ ಹೋಗುವ ಸಲುವಾಗಿ ಶಾಪಿಂಗ್ ಮಾಡುತ್ತಿದ್ದ ಸಂಜಯ್. ಅಮ್ಮನಿಗೆ ದೇವರನಾಮ ಕೇಳಲು ಟೇಪ್ ರೆಕಾರ್ಡ್‍ರ್, ಅಪ್ಪನಿಗೆ ವಾಚ್, ಉಳಿದ ಹಲವಾರು ಬಂಧು ಮಿತ್ರರಿಗೆ ಪೆನ್‍ಗಳು, ಸೀರೆಗಳು, ಆಟಗಳು ಎಲ್ಲಾ ತೆಗೆದಾಯಿತು. ಅಜಯನಿಗೆ ಏನು ಕೊಂಡು ಕೊಡಲಿ? ಎಂಬ ಪ್ರಶ್ನೆ ಧುತ್ತೆಂದು ನಿಂತಿತು ಎದುರಿಗೆ.</p>
<p>ಬಾಲ್ಯದಲ್ಲಿ ಜೊತೆಯಾಗಿ ನಕ್ಕು ನಲಿದು ಅತ್ತು ಅಳಿಸಿ ತನ್ನ ಜೀವದ ಇನ್ನೊಂದು ಎಳೆಯಂತೆ ಇದ್ದ ಅಜಯ್, ಬೆನ್ನಲ್ಲಿ ಬಿದ್ದವನು ಅಮೆರಿಕಾಗೆ ಹೊರಟು ನಿಂತಾಗ "ಅಜಯನಿಗೆ ನಿನ್ನನ್ನು ಬಿಟ್ಟರೆ ಇನ್ಯಾರು ಆಸರೆ ಹೇಳು ನಮಗಿಬ್ಬರಿಗೂ ವಯಸ್ಸಾಯಿತು" ಎಂದು ಕಣ್ಣೀರು ತುಂಬಿದ್ದಳು ಅಮ್ಮ.</p>
<p>"ನೀನೇನೂ ಯೋಚನೆ ಮಾಡಬೇಡಮ್ಮ. ಅಮೆರಿಕಾಗೆ ಹೋಗಿ ಬಂದರೆ ಹಣ ಕಾಸಿನ ತೊಂದರೇನೂ ಇರಲ್ಲ. ಎಲ್ಲರಿಗೂ- ಅಜಯನಿಗೂ ಕೂಡ- ಇದರಿಂದ ಲಾಭ ಇದೆ. ನೀನೇ ನೋಡ್ತಿಯಲ್ಲ" ಎಂದು ಸಮಾಧಾನ ಮಾಡಿದ್ದ ಸಂಜಯ್.</p>
<p>ಸಂಜಯ್ ಒeಜiಛಿಚಿಟ ಓದುತ್ತಿದ್ದಾಗಲೇ ಅಜಯನ ಅದೃಷ್ಟ ಎಷ್ಟರ ಮಟ್ಟಿಗೆ ಖೊಟ್ಟಿ ಎಂದು ಪೂರ್ತಿ ತಿಳಿದದ್ದು. ಅದುವರೆಗೂ ಅಪ್ಪ ಅಮ್ಮ ಯಾವ ಯಾವ ದೇವರಿಗೋ ಹರಕೆ ಹೊತ್ತು ಸಾಲಿಗ್ರಾಮಕ್ಕೆ ಮಡಿಯಲ್ಲಿ ಪ್ರದಕ್ಷಿಣೆ ಬಂದು ಆಯರ್ವೇದ ಹೋಮಿಯೋಪತಿ ಎಲ್ಲ ನೋಡಿ ಸೊರಗಿದ್ದರು.</p>
<p>ಸಂಜಯ್‍ಗೂ ಅಜಯ್ ಯಾಕೆ ಎಲ್ಲರಂತೆ ಎದ್ದು ಓಡಾಡುವ ಹಾಗಿಲ್ಲ ಎಂದು ತಿಳಿದಿರಲಿಲ್ಲ.</p>
<p>ಅಜಯನನ್ನು ತನ್ನ ಪ್ರೊಫೆಸರಿಗೆ ತೋರಿಸಿ ಛಿoಟಿsuಟಣ ಮಾಡಿ ಬಂದು ಮನೆಯಲ್ಲಿ ಹೇಳುವಾಗ ಆದಷ್ಟೂ ಅಮ್ಮ ಅಪ್ಪನ ಕಣ್ಣು ತಪ್ಪಿಸಿ ಮಾತಾಡಿದ್ದ "ಅಜಯನದ್ದು ಎಂದೂ ಗುಣವಾಗುದ ಕಾಯಿಲೆ. ಅದರ ಹೆಸರು ಮಯೋಪತಿ ಅಂತ. ಅವನ ಮಾಂಸ ಖಂಡಗಳು ಹಾಗೇ ಕುಗ್ಗಿ ಬಾಡಿ ಸುಮಾರು ೨೦-೨೫ ವರ್ಷಕ್ಕೆ ಅಜಯ್ ಇಲ್ಲವಾಗುತ್ತಾನೆ."</p>
<p>ಅಮ್ಮ ಮಾತ್ರ ವಿಲಕ್ಷಣ ಧೈರ್ಯದಿಂದ ಹೇಳಿದಳು "ಬಿಡ್ತು ಅನ್ನು- ಕೆಲಸದ ಕಂಪಿ ಹೇಳಿದಳು- ಅವಳ ಮನೆಯ ಹತ್ತಿರ ಇರುವ ಸ್ವಾಮಿಗಳು ವಾಸಿ ಮಾಡದ ಖಾಯಿಲೆಯೇ ಇಲ್ಲವಂತೆ, ನಿನ್ನೆಯಿಂದ ಅವರ ಮದ್ದು ಶುರು ಮಾಡಿದ್ದೇವಲ್ಲ. ನೋಡುತ್ತಿರು ನಿನ್ನನ್ನೂ ಮೀರಿಸುತ್ತಾನೆ ತುಸುವಿನಲ್ಲಿ ಅಜಯ್"</p>
<p>ಅಪ್ಪ ಹೇಳಿದರು "ದೇವರಲ್ಲಿ ದೃಢವಾಗಿ ನಂಬಿಕೆ ಇಟ್ಟರೆ ನಾವು ಆಗುವುದಿಲ್ಲ ಅಂದುಕೊಂಡಿದ್ದೂ ಸಾಧ್ಯವಾಗುತ್ತದೆ ನೀನು ಮಾರ್ಕಂಡೇಯನ ಕಥೆ ಕೇಳಿಲ್ಲವೆ?"</p>
<p>ಮಾರ್ಕಂಡೇಯ ಎಂಬ ವ್ಯಕ್ತಿ ನಿಜವಾಗಿಯೂ ಇದ್ದ. ಆ ಕಥೆ ನಡೆಯಿತು ಅಂತ ಹೇಗೆ ಗೊತ್ತು? ಆದರೆ ಅದು ನಿಜ ಎಂಬ ನಂಬಿಕೆಯೇ ಹುಲ್ಲು ಕಡ್ಡಿಯ ಆಸರೆಯಾಗಿ ಅವರನ್ನು ಪ್ರವಾಹದಲ್ಲಿ ಮುಳುಗದಂತೆ ಕಾಪಾಡಿದೆ- ಎಂದು ವಿಷಾದದ ನಗೆ ಬೀರಿ ಮನಸ್ಸಿನಲ್ಲೇ ಯೋಚಿಸಿದ ಸಂಜಯ್.</p>
<p>* * *</p>
<p>ಈ ಸಾರಿ ಭಾರತಕ್ಕೆ ಹೋದಾಗ ಅಪ್ಪ ಹೇಳಿದರು "ನೀನು ಯಾವಾಗ ಇಲ್ಲೇ ಇರುವಂತೆ ಬರ್ತೀಯಾ ಸಂಜಯ್, ನಿನ್ನ ಕೈ ಮೇಲೆ ಅಜಯನನ್ನು ಹಾಕಿದರೆ ನನಗೂ ಕಣ್ಣು ಮುಚ್ಚಲು ನೆಮ್ಮದಿ.</p>
<p>ಇದಕ್ಕೆ ಏನು ತಾನೆ ಹೇಳಿಯಾನು ಸಂಜಯ್? ಅವನು ಈಗ ತಾನೇ ಡಿesiಜeಟಿಛಿಥಿ ಮುಗಿಸಿದ್ದ. ಮದುವೆ ಗೊತ್ತಾಗಿತ್ತು ಅವನಿಗೆ. ಅಮೆರಿಕಾದಲ್ಲಿ ಭವ್ಯ ಭವಿಷ್ಯ ಅವನನ್ನು ಕೈ ಮಾಡಿ ಕರೆಯುತ್ತಿತ್ತು. ೨-೩ ಆಸ್ಪತ್ರೆಗಳಲ್ಲಿ ಕೆಲಸದ oಜಿಜಿeಡಿ ಬಂದಿದ್ದವು.</p>
<p>ಇಲ್ಲಿ ಇರುವ ಡಾಕ್ಟರುಗಳಿಗೆ ಕೂಳು ಹುಟ್ಟುತ್ತಿಲ್ಲ. ಇನ್ನು ನಾನು ಬಂದು ಏನು ಮಾಡಬೇಕಾಗಿದೆ ? ಅಲ್ಲೇ ಇದ್ದರೆ ಇಲ್ಲಿ ಒಬ್ಬ ಡಾಕ್ಟರಿಗೆ ತಿಂಗಳಿಗೆ ಬರುವ ಸಂಬಳದ ಎರಡರಷ್ಟು ಮನೆಗೆ ಕಳಿಸಲು ಬಹುದು ಪ್ರತಿ ತಿಂಗಳೂ- ಎಂದು ಯೋಚಿಸಿದ. ಅಮೆರಿಕಾದಲ್ಲೇ ಇರಬೇಕೆಂಬ ತನ್ನ ನಿರ್ಧಾರ ಅಜಯ್ ಮತ್ತು ಅಮ್ಮ ಅಪ್ಪನ ಒಳ್ಳೆಯದಕ್ಕಾಗಿಯೇ ಎಂದು ವಾದಿಸಿತು ಅವನ ತಲೆ. 'ಸುಳ್ಳು'! ಎಂದಿತು ಅವನ ಹೃದಯ.</p>
<p>ನಿಜ ಹೇಳು. ನೀನು ಅಮೆರಿಕಾದಲ್ಲಿ ಇದೇ ತಾನೇ ವರಿಸಲು ಇರುವ ಚೆಲುವೆಯೊಡನೆ ಐಸಿರಿ ಐಭೋಗಗಳಲ್ಲಿ ಸುಖಿಸುವುದಕ್ಕೆ ತಾನೇ ಹೋಗುತ್ತಿರುವುದು? ಸ್ವಾರ್ಥಿ ನೀನು ಎಷ್ಟು ದುಡ್ಡು ಕಳಿಸಿದರೂ ಅದು ಪ್ರೀತಿ ವಾತ್ಸಲ್ಯಗಳಿಗೆ ಪ್ರತಿನಿಧಿಯಾಗಿ ನಿಂತೀತೇ? ಎಂದು ನಿಂದಿಸಿತು.</p>
<p>ಈ ಛಿoಟಿಛಿieಟಿಛಿe ಅನ್ನೋದು ವಿಷವಾಗಿ ಜೀವಹೀರಬಲ್ಲದು ಒಮ್ಮೊಮ್ಮೆ ಎಂದುಕೊಂಡ ಸಂಜಯ್.</p>
<p>ಅಂದು ಸಂಜಯ್-ಸುಮ ನವದಂಪತಿಗಳು ಜೊತೆಯಾಗಿ ಬಂದು ಅಮ್ಮನ ಕಾಲಿಗೆರಗಿದಾಗ ಅಮ್ಮ ಅಜಯನ ಪಕ್ಕದಲ್ಲೇ ಕುಳಿತಿದ್ದರು. ಅಜಯನನ್ನು ನೋಡಿದಾಗ ಅವನ ಕಣ್ಣಲ್ಲಿ ಕಂಡಿದ್ದು ಏನು? ನೋವೆ? ಅಸಹಾಯಕತೆಯೇ? ಸೋಲೇ? ಜೀವನದಲ್ಲಿ ಇತರರಿಗೆ ಸಹಜವೆನಿಸುವ ಎಲ್ಲಾ ಸುಖಗಳಿಂದಲೂ ತಾನು ವಂಚಿತನು ಎಂಬ ವ್ಯಥೆಯೆ?</p>
<p><em>ಅಮೆರಿಕನ್ನಡದ ಕತೆಗಳು/೨೬೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೬೭</em><br />ಆ ನೋಟವನ್ನು ಎದುರಿಸಲಾರದೆ ಕಣ್ಣನ್ನು ಬೇರೆಡೆ ಹೊರಳಿಸಿದ ಸಂಜಯ್. ಎಲ್ಲಾ ಸರಿಯಾಗಿದ್ದಿದ್ದರೆ ಈಗ ಅಜಯನಿಗೂ ಹೆಣ್ಣು ನೋಡಬಹುದಿತ್ತಲ್ಲ. ಎಂದು ಯೋಚಿಸಿದಾಗ ಕೊರಳೊತ್ತಿಬಂತು.</p>
<p>ಅಮ್ಮನ ಕಣ್ಣಿನಲ್ಲಂತೂ ಕಂಬನಿಯ ಧಾರೆ ಧಾರೆ. ಅದು ಆನಂದಬಾಷ್ಪವೋ ಅಥವಾ ಅಮ್ಮನೂ ತನ್ನಂತೆ ಅಜಯನನ್ನು ನೆನೆದು ದುಃಖಿಸುತ್ತಿದ್ದಳೋ ಸಂಜಯನಿಗೆ ತಿಳಿಯಲಿಲ್ಲ.</p>
<p>ಇವರನ್ನು ಈ ಸ್ಥಿತಿಯಲ್ಲಿ ಬಿಟ್ಟು ಅಮೆರಿಕೆಗೆ ಹೋಗುವ ನಾನು ಹೇಡಿಯೆ? ಕೇಡಿಯೆ? ಅಥವಾ ಜoತಿಟಿ ಣo eಚಿಡಿಣh ಠಿಡಿಚಿಛಿಣiಛಿಚಿಟ ಮನುಷ್ಯನೆ? ಉತ್ತರವೇ ಕಾಣದಲ್ಲ ಎಂದು ತೊಳಲಿದ ಸಂಜಯ್.</p>
<p>ನಾನು ಅಮ್ಮ ಅಪ್ಪನನ್ನು ಅಜಯ್‍ನನ್ನು ಪ್ರೀತಿಸುತ್ತೇನೆ. ಖಂಡಿತಾ ಪ್ರೀತಿಸುತ್ತೇನೆ. ಆದರೆ ಇಲ್ಲಿಯೇ ಉಳಿದು ಈ ಬಡತನ ದುಃಖವನ್ನು ಅಪ್ಪಿಕೊಳ್ಳುವಷ್ಟು ತ್ಯಾಗ ಮಾಡಲಾರೆ ಎಂದು ಚೀರಿತು ಅವನ ಹೃದಯ. ಯಾರಿಗೆ ಹೇಳಲಿ ನನ್ನ ಈ ದ್ವಂದ್ವವನ್ನು?</p>
<p>* * *</p>
<p>ಸಂಜಯನಿಗೆ ಅದೇಕೋ ತನ್ನ ಆಸ್ಪತ್ರೆಯಲ್ಲಿದ್ದ ಕ್ಯಾನ್ಸರ್ ರೋಗಿ ಜೂಲಿಯ ನೆನಪಾಯಿತು. ಜೂಲಿ ಒಂದು ಕಾಲದಲ್ಲಿ ಚಿನ್ನದ ಕೂದಲಿನ, ಹೊಳೆಯುವ ನೀಲಿ ಕಣ್ಗಳ ಚೆಲುವೆಯಾಗಿದ್ದಳೆಂದು ಬೆಡ್ ಪಕ್ಕದಲ್ಲಿದ್ದ ಅವಳ ಫೋಟೋ ಸಾರುತ್ತಿತ್ತು. ಆದರಿಂದು ಜೂಲಿ ಜೀವಚ್ಛವವಾಗಿದ್ದಳು.</p>
<p>ಅವಳು ತೆಗೆದುಕೊಳ್ಳುತ್ತಿದ್ದ ವಿಷಕಾರಕ ಔಷಧಿಗಳಿಂದ ಅವಳ ಕೂದಲು ಉದುರಿ ಬಕ್ಕ ತಲೆಯಾಗಿತ್ತು. ಕಣ್ಣುಗಳು ಆಳಕ್ಕಿಳಿದಿದ್ದವು.</p>
<p>ಅವಳಿಗೆ ಈ ಊರಿನಲ್ಲಿದ್ದ ಒಬ್ಬನೇ ಬಂಧು- ಅವಳ ಗಂಡ. ಅವನೂ ಈಗ ಒಂದು ತಿಂಗಳ ಹಿಂದೆ ವರ್ಗವಾಗಿ ಬೇರೆ ಊರಿಗೆ ಹೋಗಿದ್ದ. ತೀರಾ ನಿಶ್ಯಕ್ತಳಾಗಿದ್ದ ಜೂಲಿ ಮಾತ್ರ ಈ ಊರಿನಲ್ಲಿಯೇ ಇದೇ ಆಸ್ಪತ್ರೆಯಲ್ಲಿ ಉಳಿದಿದ್ದಳು. Iಟಿsuಡಿeಟಿಛಿe ನವರು ಪಾವತಿ ಮಾಡಿ ಇನ್ನೂ ಬಾಕಿ ಉಳಿದಿರುವ ಊosಠಿiಣಚಿಟ ಃiಟಟ ಗಳನ್ನು ಸಮಯಕ್ಕೆ ಸರಿಯಾಗಿ ಕಟ್ಟಿ ತೀರಿಸುತ್ತಿದ್ದ ಅವಳ ಗಂಡ.</p>
<p>ಸಂಜಯ್ ಒಂದು ದಿನ ಓuಡಿses ಟouಟಿge ಬಳಿ ಹೋದಾಗ ಅವರೆಲ್ಲಾ ಕಾಫಿ ಹೀರುತ್ತಾ ಮಾತಾಡುತ್ತಿದ್ದುದ್ದು ಕೇಳಿಸಿತು-</p>
<p>"ಜೂಲಿಯ ಗಂಡ ಬೇಕೆಂದೇ ಜೂಲಿಯ ಕಷ್ಟ ನೋಡಲಾರದೆ ಬೇರೆ ಊರಿಗೆ ವರ್ಗ ಮಾಡಿಸಿಕೊಂಡನಂತೆ. ಅವಳು ಛಿhemoಣheಡಿಚಿಠಿಥಿ ಯಿಂದ ವಾಂತಿ ಮಾಡಿಕೊಂಡು, ನೋವಿನಲ್ಲಿ ನರಳುವುದು ನೋಡೋದು ಕಷ್ಟವೇನೋ ನಿಜ.<br />ಆದರೆ ಅವಳಿಗೂ ಆಸರೆ ಬೇಡವೆ? ಅವಳಿಗೆ ತನ್ನ ದುಃಖ ತೋಡಿಕೊಳ್ಳಲು ಒಂದು ಪ್ರಾಣಿಯೂ ಇಲ್ಲವಾಯಿತು. ಅವಳ ಗಂಡ ನಿಜಕ್ಕೂ ಹೇಡಿ."</p>
<p>ಪ್ರತಿಯೊಬ್ಬ ರೋಗಿಯ ವೈಯಕ್ತಿಕ ಸಮಸ್ಯೆಗಳನ್ನು ತಲೆಗೆ ಹಚ್ಚಿಕೊಂಡರೆ ಡಾಕ್ಟರಾದವನಿಗೆ ಬದುಕಲು ಸಾಧ್ಯವೆ? ಸಂಜಯ್ ಜೂಲಿಯ ವಿಷಯ ಅಲ್ಲಿಗೇ ಮರೆತಿದ್ದ.</p>
<p>ಈಗ ಇದ್ದಕ್ಕಿಕ್ಕಂತೆ ಅದೇಕೋ ಜೂಲಿಯ ಗಂಡನ ಮೇಲೆ ಎಲ್ಲಿಲ್ಲದ ಕೋಪ ಬಂದಿತು ಸಂಜಯನಿಗೆ.</p>
<p>"Soಟಿ oಜಿ ಚಿ ಃ.... ನೀನು ನಿಜವಾಗಿಯೂ ಹೇಡಿ ಹಾಗೂ ಸ್ವಾರ್ಥಿ" ಎಂದು ಬೈದುಕೊಂಡ.</p>
<p>* * *</p>
<p>ಚಿಕ್ಕಂದಿನ ಘಟನೆ-- ಎರಡು ಕಪ್ಪೆ ಹಿಡಿದು ತಂದಿದ್ದ ಸಂಜಯ್. "ಅಜಯ್, ಇಲ್ನೋಡು ಏನು ತಂದಿದ್ದೀನಿ ಅಂತ! "</p>
<p>"ಏನು?" ಕುಳಿತಲ್ಲೇ ಅಜಯನ ಕಣ್ಣುಗಳು ಹೊಳೆದವು. ಚೀಲದಿಂದ ನಿಧಾನವಾಗಿ ಕಪ್ಪೆಗಳನ್ನು ತೆಗೆದ ಸಂಜಯ್. "ನಿಂಗೊಂದು, ನಂಗೊಂದು. ತೋಟದಲ್ಲಿ ಹಿಡ್ಕೊಂಡ್ಬಂದೆ " ಅಜಯನಿಗೆ ಒಂದು ಕಪ್ಪೆ ಕೊಟ್ಟ ಸಂಜಯ್.</p>
<p>"ಈಗ ಯಾರ ಕಪ್ಪೆ ದೂರಕ್ಕೆ ಹಾರುತ್ತೆ ನೋಡೋಣ?" "ಲೋ ನನ್ನ ಕಪ್ಪೆ ಕಾಲಿಗೆ ಪೆಟ್ಟಾಗಿದೆ ನೋಡು." "ನಾನು ಹಿಡಿಯೋವಾಗ ಆಗಿರಬೇಕು." ಎಂದ ಸಂಜಯ್. "ಹಾಗಾದ್ರೆ ನಾನು ಆಟಕ್ಕೆ ಸೇರ್ಕೊಳ್ಳಲ್ಲ. ಪೆಟ್ಟಾಗಿರೋ ಕಪ್ಪೆ ನಂಗ್ಯಾಕ್ಕೊಟ್ಟೆ ? ಅದಕ್ಕೆ ಹಾರೋಕಾಗಲ್ಲ. ಅಂಡ ಬಂಡ ಆಟ ಆಡಿದ್ರೆ ನಾ ಸೇರ್ಕೊಳ್ಳಲ್ಲ."</p>
<p>"ಸೇರ್ಕೊಳ್ದಿದ್ರೆ ಅಷ್ಟೇ ಹೋಯ್ತು. ನಾನು ಪಕ್ಕದ್ಮನೆ ರವಿ ಜೊತೆ ಆಡ್ತೀನಿ" ಎಂದು ಓಡಿದ್ದ ಸಂಜಯ್. ಹಿಂದಿರುಗಿ ನೋಡಿದಾಗ ಅಜಯನ ಕಣ್ಣಲ್ಲಿ ಅದೇ ಭಾವ ಕಂಡಿತ್ತು. ಅದೇ- ತಾನು ಮಡದಿಯೊಡನೆ ಬಂದು ಅಮ್ಮನಿಗೆ ನಮಸ್ಕಾರ ಮಾಡಿದಾಗ ಕಂಡ ಭಾವ. ಅದೇನು ?</p>
<p>* * *</p>
<p>ಅಮೆರಿಕೆಗೆ ಹೋಗಲಿರುವ ವಿಮಾನದಲ್ಲಿ ಕುಳಿತಿದ್ದ ಸಂಜಯ್. ಮನದಲ್ಲೇ ಮಡದಿಯ ಮುದ್ದು ಮುಖ. ಲಲ್ಲೆ ಮಾತುಗಳನ್ನು ಮೆಲುಕು ಹಾಕುತ್ತಿದ್ದ. ಏರ್ ಪೋರ್ಟಿನಲ್ಲಿ ಆಕೆ ಕಣ್ಣೀರುದುಂಬಿ, ಕೈ ಎತ್ತಿ ಬೀಸಿ 'ಬೈ' ಹೇಳಿ ನಿಂತ ಅವಳ ಮೋಹಕ ಭಂಗಿ, ಚೆಲುವಿನ ಮೈ ಮಾಟ, ಮುದ್ದು ಮುಖ ಸಂಜಯನ ಹೃದಯವನ್ನು ತುಂಬಿತ್ತು. ಹಗುರಾಗಿ ಕಣ್ಮುಚ್ಚಿ ಸೀಟಿನಲ್ಲಿ ಹಿಂದೊರಗಿ ಅಮೆರಿಕಾದಲ್ಲಿ ಸುಮಳನ್ನೊಡಗೂಡಿದ ತನ್ನ ಜೀವನ ಹೇಗಿರಬಹುದೆಂಬ ಕಲ್ಪನೆಯಲ್ಲಿ ಮುಳುಗಿದ್ದ.</p>
<p><em>ಅಮೆರಿಕನ್ನಡದ ಕತೆಗಳು/೨೬೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೬೯</em><br />ಇದ್ದಕ್ಕಿದ್ದಂತೆ ಏನೀ ತಳಮಳ ? ಹೃದಯವನ್ನೇ ಸೀಳಿ ಬರುತ್ತಿರುವ ಆ ದ್ವನಿ ಯಾರದು? ಮತ್ತೆ ಮತ್ತೆ ಕಿವಿಗಪ್ಪಳಿಸಿ ಆ ಧ್ವನಿ ಮರುಧ್ವನಿಸುತ್ತಿತ್ತು.</p>
<p>"ಪೆಟ್ಟಾಗಿರೋ ಕಪ್ಪೆ ನಂಗ್ಯಾಕ್ಕೊಟ್ಟೆ?... ನಂಗ್ಯಾಕೊಟ್ಟೆ? ನಂಗ್ಯಾಕೊಟ್ಟೆ? ಅದಕ್ಕೆ ಹಾರೋಕಾಗಲ್ಲ.. ಹಾರೋಕಾಗಲ್ಲ.. ಹಾರೋಕಾಗಲ್ಲ. ಅಂಡಬಂಡ ಆಟ ಅಂಡಬಂಡ ಆಟ ಅಂಡಬಂಡ ಆಟ....</p>
<p>ಬೆಚ್ಚಿ ಎಚ್ಚೆತ್ತು ಕುಳಿತ ಸಂಜಯನ ಕಣ್ಣುಗಳು ಅಗಲವಾಗಿ ತೆರೆದಿದ್ದವು. ಅಜಯನಿಗಾಗಿ, ಅಮ್ಮ ಅಪ್ಪನಿಗಾಗಿ, ಎಂದಿಗೂ ತೀರಿಸಲಾಗದ ಋಣವನ್ನು ಹೊರಿಸಿದ ಈ ತಾಯ್ನಾಡಿಗಾಗಿ ಅವನ ಕಣ್ಣಿಂದ ಎರಡು ಹನಿಗಳು ಜಾರಿದವು.</p>
<p>ಮರುಗಳಿಗೆಯಲ್ಲೇ ತನ್ನ ಕೈಲಿದ್ದ ಅಮೆರಿಕದ ಏಟeeಟಿex ಖಿissue ವಿನಲ್ಲಿ ಆ ಹನಿಗಳನ್ನು ತೊಡೆದು ಹಾಕಿದ ಸಂಜಯ್.</p>
<p><strong><em>-ನಳಿನಿ ಮೈಯ</em></strong>(ವೆಸ್ಟ್ ಮಾಂಟ್, ಇಲಿನಾಯ್)</p>
<p>
<strong>ಬಿಳಿ ಕರಡಿ</strong>
</p>
<p>ಎರಡು ಗಂಟೆಗೆ ಡಾಕ್ಟರ್ ರಮಾನಾಥರಾವ್‍ರ ಸರ್ಜರಿ ಮುಗಿಯಿತು. ಹಾಸ್ಪಿಟಲ್‍ನ ಬೇರೆ ಕೆಲ ಪೇಶಂಟ್‍ಗಳನ್ನು ನೋಡಿಕೊಂಡು ಆಫೀಸು ಮುಟ್ಟಿದಾಗ ಗಂಟೆ ಮೂರು. ಟೈಪ್‍ರೈಟರ್ ಕೆಳಗೆ ನೆಲದಲ್ಲಿ ಮೊಣಕಾಲೂರಿ ಫೈಲು ಸರಿ ಮಾಡುತ್ತಿದ್ದ ಜೂಲಿ- "ಹೈ ಡಾಕ್ಟರ್ ರಾಮ್" ಎಂದು ಮಫಿನ್‍ನಂತೆ ತುಟಿ ಅಗಲಿಸಿದಳು. ಒಂದು ಗಳಿಗೆ ತಡೆದು- "ನಿಮ್ಮ ಹೆಂಡತಿ ಎರಡು ಸರ್ತಿ ಕಾಲ್ ಮಾಡಿದರು" ಎಂದಳು.</p>
<p>"ಓ.ಕೆ" ಎಂದವರೇ ವೈಟಿಂಗ್ ರೂಂನಲ್ಲಿ ಕುಳಿತು ಪೇಪರ್ ಓದುತ್ತಿದ್ದ ಮೂರು-ನಾಲ್ಕು ಮಂದಿ ಪೇಶಂಟ್‍ಗಳಲ್ಲಿ ಮಂದಹಾಸ ಬೀರಿ, ಬಾಗಿಲು ತೆರೆದು ತಮ್ಮ ರೂಂ ಒಳಹೊಕ್ಕು ಹೆಂಡತಿಗೆ ಟೆಲಿಫೋನ್ ಡಯಲ್ ಮಾಡಿದರು. ರಿಂಗ್ ಶಬ್ದ ಕೇಳಿ ಬರುವಷ್ಟರಲ್ಲಿ ಬಾಗಿಲ ಮುಂದೆ ನರ್ಸ್ ಅನಿತಾ, ಪೇಶಂಟ್‍ನ ಚಾರ್ಟ್ ಹಿಡಿದುಕೊಂಡು ನಿಂತಳು. ಫೋನಿನಲ್ಲಿ ಸುಧಾಳ "ಹಲೋ" ಕೇಳಿ ಬಂತು.</p>
<p>"ಏನೇ ವಿಶೇಷ? ಕಾಲ್ ಮಾಡಿದಿಯಂತೆ."</p>
<p>ಒಂದು ಗಳಿಗೆ ಮೌನ. ಆಕೆ ಮಾತು ಮುಂದುವರಿಸಿದಾಗ ದನಿಯಲ್ಲಿ ಅಳುಕು.</p>
<p>"ದೊಡ್ಡ ಪ್ರಾಬ್ಲೆಮ್ ಆಗಿದೆ. ಬಿಸಿಯಿದ್ದೀರಾ?"</p>
<p>"ಹುಂ, ಈಗಷ್ಟೇ ಹಾಸ್ಪಿಟಲ್‍ನಿಂದ ಬಂದೆ. ನಾಲ್ಕೈದು ಮಂದಿ ವೈಟಿಂಗ್ ರೂಂನಲ್ಲಿ ಕಾದು ಕುಳಿತಿದ್ದಾರೆ".</p>
<p>"ಹಾಗಾದ್ರೆ ಬಿಡಿ; ಮನೆಗೆ ಬಂದ ಮೇಲೆ ಹೇಳ್ತೇನೆ."</p>
<p>"ಚಿಂತಿಲ್ಲ ಹೇಳು. ಏನು ಪ್ರಾಬ್ಲಮ್?"</p>
<p>ಆಕೆ ಸಂಕೋಚ ಹೊತ್ತಂತಿತ್ತು. ಎರಡು ಗಳಿಗೆ ತಡೆದು ನಿಧಾನಕ್ಕೆ ಹೇಳಿದಳು "ಆರತಿ! ಅವಳದ್ದು ಪ್ರಾಬ್ಲೆಮ್ "</p>
<p>ಮತ್ತೆ ಮೌನ.</p>
<p>"ಆರತಿದ್ದು ಏನು? ಮಾರ್ಕಿನ ಬಗ್ಗೇನಾ?"</p>
<p>"ಮಾರ್ಕಾ? ಅದಲ್ಲ. ಆಕೆ ಮಧ್ಯಾಹ್ನ ಊಟದ ಸಮಯ ಕಾಲ್ ಮಾಡಿದ್ಲು.. " ಮತ್ತೆ ಮೌನ.</p>
<p>"ಮತ್ತೆ?"</p>
<p>"ಮನೆಗೆ ಬರೋಲ್ಲವಂತೆ ಅವಳು."</p>
<p>"ಅದೇನು ಫ್ರೆಂಡ್ ಮನೆಯಲ್ಲಿರುತ್ತಾಳಾ? ಇರಲಿ. ನಾಳೆ ಬರಲಿ ಅಷ್ಟೇ."</p>
<p>"ಹಾಗಲ್ಲ; ಮನೆಗೇನೇ ಬರೋಲ್ಲವಂತೆ."</p>
<p>ಅಚ್ಚರಿ, ಗೊಂದಲ.</p>
<p>"ಮತ್ತೆ? ಯಾಕಂತೆ?"</p>
<p>ಅಳುವಿನ ಉಸಿರಲ್ಲಿ ಹೆಂಡತಿಯ ಮಾತು ಕೇಳಿ ಬಂತು -</p>
<p>"ಗರ್ಭಿಣಿಯಂತೆ ಅವಳು. ಮೂರು ತಿಂಗಳಂತೆ."</p>
<p>ಟೆಲಿಫೋನ್ ಹಿಡಿದ ಕೈ ಹಿಮವಾಯ್ತು. ಹೊರಗೆ ರಸ್ತೆಯಲ್ಲಿ ಅಂಬುಲೆನ್ಸ್‍ನ ಕಿರಿಚಾಟ ಕಿವಿ ತೂತು ಮಾಡಿತು.. ಬರುವ ವರ್ಷ ಹೈಸ್ಕೂಲು ಮುಗಿಸಬೇಕಾಗಿದ್ದ ತಮ್ಮ ಹಿರಿ ಮಗಳು; ಹದಿನಾರು ವರುಷದ ಹುಡುಗಿ...</p>
<p>ಬಾಗಿಲಲ್ಲಿ ನರ್ಸ್ ನಿಂತೇ ಇದ್ದಾಳೆ. ಯಾವುದೋ ಪೇಶಂಟಿನ ಚಾರ್ಟ್ ಹಿಡಿದು ಪ್ರಶ್ನೆ ಹಾಕುವಂತಿದ್ದಾಳೆ. ಹೊರಗೆ ಜೂಲಿ ಹೊಸ ಪೇಶಂಟಿನ ವಿವರ ವಿಚಾರಿಸುತ್ತಿರುವುದು ಕೇಳಿ ಬರುತ್ತಿದೆ. ಫೋನಿನಲ್ಲಿ ಹೆಂಡತಿ ಬಿಕ್ಕಿ ಬಿಕ್ಕಿ ಅಳುವುದು ಕೇಳಿ ಬರುತ್ತಿದೆ.</p>
<p>"ಸುಳ್ಳಾಗಿರಲಿಕ್ಕಿಲ್ಲ ತಾನೇ?"</p>
<p>ಹೆಂಡತಿಯ ಉತ್ತರ ಬರಲಿಲ್ಲ. ಅಳುತ್ತಲೇ ಆಕೆ ತಲೆಯಾಡಿಸುತ್ತಿರಬೇಕು. ಕುರ್ಚಿಯಿಂದೆದ್ದು- "ಮತ್ತೆ ಬಂದ ಮೇಲೆ ಮಾತ್ನಾಡುವಾ" ಎಂದು ರಿಸೀವರ್ ಕೆಳಗಿಟ್ಟು ಬಾಗಿಲಿಗೆ ಬಂದು- "ಹೈ ಅನಿತಾ. ಐ ಆ್ಯಮ್ ಸಾರಿ. ಏನು ವಿಶೇಷ?" ಎಂದು ಚಾರ್ಟ್ ನೋಡುತ್ತಾ ಪ್ರಶ್ನೆ ಹಾಕುತ್ತಾರೆ. ಚಾರ್ಟ್ ತುಂಬಾ ಆರತಿಯ ಮುದ್ದು ಕಣ್ಣುಗಳೇ ಕಂಡು ಬರುತ್ತವೆ.</p>
<p>ಐದೂವರೆಗೆ ಎಲ್ಲಾ ಪೇಶಂಟ್‍ಗಳನ್ನು ನೋಡಿದ್ದಾಯಿತು. ಅನಿತಾ ಹೆಗಲಿಗೆ<br /><em>ಅಮೆರಿಕನ್ನಡದ ಕತೆಗಳು/೨೭೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೭೧</em><br />ಬ್ಯಾಗು ಹಾಕಿ "ಬೈ ಡಾಕ್ಟರ್, ನಾಳೆ ನೋಡುವಾ" ಎಂದು ಹೊರಟು ಹೋದಳು. ಐದು ನಿಮಿಷದ ನಂತರ ಜೂಲಿ, ಗೆಳೆಯ ಕಾಮತ್‍ನ ಕಾಲ್ ಉಂಟು ಎಂದಳು. "ನೀನಿನ್ನು ಮನೆಗೆ ಹೋಗು" ಎಂದು ಆಕೆಯನ್ನು ಕಳುಹಿಸಿ ಕಾಮತ್‍ನ ಕಾಲ್‍ಗೆ ರಿಸೀವರ್ ಎತ್ತಿಕೊಳ್ತಾರೆ. ಸಿಮಿ ವ್ಯಾಲಿಯಲ್ಲಿ ಒಬಿಜಿ ಸ್ಪೆಷಲಿಸ್ಟ್ ಕಾಮತ್. ಶಿಕಾಗೋದಿಂದ ಪರಿಚಯ ಮಾಡಿಕೊಂಡು ಗೆಳೆಯನಂತಿದ್ದಾನೆ. ತನ್ನ ಪೇಶಂಟಿನ ಬಗ್ಗೆ ಕನ್‍ಸಲ್ಟ್ ಮಾಡಲು ಕಾಲ್ ಮಾಡಿದ್ದ. ಒಂದು ವೇಳೆ ಆತನಲ್ಲಿ ಆರತಿ ವಿಷಯ ತಿಳಿಸಿದರೆ? ಆದರೆ ಒಂದೇ ಕಷ್ಟ. ಅವನ ಮುಖಾಂತರ ಲಾಸ್ ಏಂಜಲಿಸ್‍ನ ಇಡೀ ಭಾರತೀಯ ಕುಟುಂಬಕ್ಕೆಲ್ಲಾ ಸುದ್ದಿ ಹರಡಿ ಬಿಡುತ್ತದೆ- ಡಾಕ್ಟರ್ ರಾಮ್‍ನ ಮಗಳು ಗರ್ಭಿಣಿ ಎಂದು. ಎಲ್ಲಾ ಮುಸು ಮುಸು ಮಾಡ್ತಾರೆ. ಹೇಳಲು ಹಿಂಜರಿದರು.</p>
<p>ಮಾತನಾಡಿ ಬ್ರೀಫ್‍ಕೇಸ್ ಎತ್ತಿ ನಿಂತುಕೊಂಡರು. ಒಂದು ವೇಳೆ ಸುಳ್ಳಿರಬಾರದೇಕೆ? ಚೆಕ್ ಮಾಡಿಸಿದ್ದಾಳೋ ಇಲ್ವೋ. ಆದರೆ ಮೂರು ತಿಂಗಳು ಎಂದ ಮೇಲೆ... ಒಂದು ವೇಳೆ ಸತ್ಯವೇ ಆಗಿದ್ದಲ್ಲಿ! ಒಂದೇ ದಿನದಲ್ಲಿ ತಾನು ಕುಳ್ಳನಾದಂತೆ ಭಾಸವಾಯ್ತು.</p>
<p>ಆಫೀಸು ಬಿಟ್ಟು ಮನೆಗೆ ಹೊರಟರು. ಮೂವತ್ತ ಮೂರು ಮೈಲು ಡ್ರೈವ್; ಆಫೀಸಿನಿಂದ ಮನೆಗೆ. ದಾರಿಯುದ್ದಕ್ಕೂ ಆರತಿಯದ್ದೇ ನೆನಪು. ಹಿರಿ ಮಗಳು. ಓದಿನಲ್ಲಿ ಹುಶಾರು. ಈಗ ಎರಡು ವರ್ಷದಿಂದ ಪ್ರತೀ ಮಂಗಳವಾರ ಮತ್ತು ಗುರುವಾರ ಸಂಜೆ ಡಾನ್ಸಿಂಗ್ ಕ್ಲಾಸು ಮತ್ತು ವೀಕೆಂಡಿನ ಟೆನ್ನಿಸ್ ಬಿಟ್ಟು ಬೇರಾವ ದುರಭ್ಯಾಸವಿಲ್ಲವೆಂದೇ ಹೇಳಬೇಕು; ಇಂದಿನ ತನಕ. ಹೈಸ್ಕೂಲು ಮುಗಿಸಿದ ಕೂಡಲೇ ಯಾವುದಾದರೂ ಸ್ಟೇಟ್ ಯುನಿವರ್ಸಿಟಿಯಲ್ಲಿ ಪ್ರಿಮೆಡ್ ಮಾಡಿಸಿ ಅನಂತರ ಹಾರ್ವರ್ಡ್ ಅಥವಾ ಸ್ಟಾನ್‍ಫೆರ್ಡ್‍ಗೆ ಮೆಡಿಕಲ್‍ಗೆ ಸೇರಿಸಬೇಕು. ಮೆಡಿಕಲ್ ಮುಗಿಸಿದ ಮೇಲೆ ಯಾರಾದರೂ ಭಾರತೀಯ ಗಂಡು ಹುಡುಕಿ ಮದ್ವೆ ಮಾಡಿಸಬೇಕು. ಸ್ಟಾನ್‍ಫರ್ಡ್ ಮೆಡಿಕಲ್ ಡಿಗ್ರಿ ಇದ್ದ ಹುಡುಗಿ ಎಂದರೆ ಒಳ್ಳೇ ಗಂಡು ಹುಡುಕುವುದು ಕಷ್ಟವಾಗ್ಲಿಕ್ಕಿಲ್ಲ. ಮತ್ತೆ ಇಲ್ಲೇ ತನ್ನ ಬಳಿ ಇಂಟರ್ನ್ ಆಗಿ ಸೇರಿಕೊಳ್ಳಬಹುದು... ಯೋಜನೆ ಹಾಕಿದ್ದೇ ಬಂತು.</p>
<p>ಹನ್ನೆರಡು ವರ್ಷದ ಹಿಂದೆ ಭಾರತದಿಂದ ಬಂದಾಗ ಆಕೆ ನಾಲ್ಕು ವರ್ಷದ ಹುಡುಗಿ: ಇಂಗ್ಲಿಷ್ ಒಂದು ಶಬ್ದವಾದರೂ ಬರ್ತಿರ್ಲಿಲ್ಲ. ಶಿಕಾಗೋದ ನಾರ್ತ್ ಸೈಡಿನಲ್ಲಿ ಬಿಡಾರ ಸಿಕ್ಕಿದ ಮೇಲೆ ಪ್ರತೀ ಬೆಳಿಗ್ಗೆ ನರ್ಸರಿ ಸ್ಕೂಲಿಗೆ ತಾನು ಕರಕೊಂಡು ಹೋಗಿ ಬಿಡುತ್ತಿದ್ದುದು ನೆನಪಿಗೆ ಬಂತು. ಮತ್ತೆ ಸುಧಾ ಡ್ರೈವಿಂಗ್ ಕಲಿತ ಮೇಲೆ ಅವೆಲ್ಲಾ ಜವಾಬ್ದಾರಿ ಸುಧಾನ ಮೇಲೆ. ಕೆಲ ತಿಂಗಳಲ್ಲಿ ಆರತಿಗೊಬ್ಬ ತಮ್ಮ ಹುಟ್ಟಿ ಬಂದ. ಅನಂತರ ಕೆಲ ವರ್ಷ ನ್ಯೂಯಾರ್ಕ್, ರ್ಯಾಲೇ, ರ್ಯಾಪಿಡ್‍ಸಿಟಿ ಎಂದು ಊರೂರು ಅಲೆದಾಡಿದ್ದಾಯಿತು; ಒಳ್ಳೇ ಹಾಸ್ಪಿಟಲ್‍ಗೆ ಸೇರಿಕೊಳ್ಳಬೇಕೆಂಬ<br />ಬಯಕೆಯಲ್ಲಿ. ಸುಧಾಳಿಗೆ ಪಾಪ ಸಾಕೋ ಹಾಕು. ಎಲ್ಲಾದರೂ ಒಂದು ಕಡೆ ಪರ್ಮನೆಂಟ್ ಆಗಿ ಸೆಟಲ್ ಆದ್ರೆ ಸಾಕಪ್ಪಾ ಎಂದು ಹಗಲು ರಾತ್ರಿ ತಿರುಪತಿ ದೇವರಿಗೆ ಹರಕೆ ಹೊಡೆಯುವುದನ್ನು ನೋಡಲಾಗದೆ, ನೋಡದಿರಲಾಗದೆ ಈ ಲಾಸ್‍ಏಂಜಲಿಸ್‍ನ ಸಬರ್ಬಿಗೆ ಬಂದು ಸೇರಿಕೊಂಡುದು ನಾಲ್ಕು ವರ್ಷದ ಹಿಂದೆ. ಆವಾಗಲೇ ಆರತಿ ಗೋಪುರದಂತೆ ಬೆಳೆದಿದ್ದಳು. ಮೈಗಂಟಿಕೊಂಡಂತಿರುವ ಜೀನ್ಸ್, ತರತರದ ಟಿ ಶರ್ಟ್, ತಲೆ ಮುಖಕ್ಕೆಲ್ಲಾ ಏನೇನೋ ಅಲಂಕಾರ, ಯಾವಾಗ್ಲೂ ರೆಕಾರ್ಡ್ ಹಾಡು, ತನ್ನ ರೂಂ ಗೋಡೆ ಮೇಲೆಲ್ಲಾ ಹಾಡುಗಾರರ ಚಿತ್ರ.. ಆದರೆ ಎಲ್ಲಕ್ಕೂ ಸುಧಾಳ ಪಿರಿಪಿರಿ. "ಏನು ಮಾಡುವುದು; ಅವಳ ಬೇರೆ ಗೆಳತಿಯರು ಹೇಗೆ ಮಾಡ್ತಾರೋ ಅದೇ ಥರ ಇವಳು ಮಾಡ್ತಾಳೆ" ಎಂದು ತನ್ನ ಸಮಾಧಾನ. "ಅದು ಹೋಗ್ಲಿ, ಸ್ವಲ್ಪ ಮನೆಗೆಲಸದಲ್ಲಿ ನಂಗೆ ಸಹಾಯ ಮಾಡಬಹುದಲ್ವಾ" ಎಂದು ಸುಧಾಳ ಗೋಳು. "ಮಾಡ್ತಾಳೆ. ಇನ್ನೂ ಮಗು. ಮಕ್ಕಳಾಟ ನೋಡು. ಭಾರತದಲ್ಲಾಗಿದ್ರೆ ಬೇರೆ- ಈ ದೇಶದಲ್ಲಿ ತಂದೆ ತಾಯಿಯರಿಗೆ ಯಾರು ಸಹಾಯ ಮಾಡ್ತಾರೆ ಹೇಳು?" ಎಂದು ತನ್ನ ಸಮಾಧಾನದ ಉತ್ತರ. ಆದರೆ ಆರತಿ ಈಗ ಮಗುವಲ್ಲ. ಆಕೆ ಮಾಡಿದ್ದು ಮಕ್ಕಳಾಟವಲ್ಲ. ನಾವೆಲ್ಲೋ ತಪ್ಪಿಗೆ ಬಿದ್ದಿದ್ದೇವೆ. ಎಲ್ಲೋ ಕಾಲಡಿಯ ಭೂಮಿ ಬಿರುಕಾಗಿತ್ತು. ನೋಡ ಹೋಗಲಿಲ್ಲ ಅಷ್ಟೇ.</p>
<p>ಮನೆ ಮುಟ್ಟಿದಾಗ ಕತ್ತಲು. ಸುಧಾ ಕಿಚನ್ ಟೇಬಲ್ ಮುಂದೆ ಕೈ ಕಟ್ಟಿ ಕುಳಿತಿದ್ದಳು. ಟೇಬಲ್ ಮುಂದೆ ಹೊಸ 'ಪೀಪಲ್' ಮ್ಯಾಗಜೀನ್.</p>
<p>ಬೆಡ್ ರೂಂಗೆ ನಡೆದು ಶೂ, ಟೈ ಕಳಚಿಟ್ಟು ಕಿಚನ್‍ಗೆ ಬಂದು ಆಕೆಯ ಎದುರುಗಡೆ ಕುಳಿತರು. ಒಂದು ಗಳಿಗೆ ಮೌನ. ಮತ್ತೆ ಕೇಳಿದರು -</p>
<p>"ಅದು ಸುಳ್ಳಾಗಿರಲಿಕ್ಕಿಲ್ಲ ತಾನೇ?"</p>
<p>ಸುಧಾ ತಲೆಯಾಡಿಸಿದಳು ನೆಲ ನೋಡುತ್ತಾ. ಎದುರುಗಡೆ ಗೋಡೆ ಮೇಲೆ ಹೋದ ವರ್ಷ ಜೆ.ಸಿ. ಪೆನ್ನಿಯಲ್ಲಿ ತೆಗೆಸಿದ ಫ್ಯಾಮಿಲಿ ಫೋಟೋ ಇತ್ತು. ಆವಾಗಲಷ್ಟೆ ಆರತಿಯ ತಮ್ಮ ವಾಸು ಕನ್ನಡಕ ಹಾಕಲು ಶುರು ಮಾಡಿದ್ದು. ಕನ್ನಡಕ ಆತನ ಮುಖಕ್ಕೆ ಒಪ್ಪುತ್ತಿರಲಿಲ್ಲ. ಆರತಿಯ ಮುಖದಲ್ಲಿ ಎಂದಿನ ಬೆಳದಿಂಗಳಂತೆ ಮುಗುಳ್ನಗು. ಅವಳ ಹೆಗಲ ಮೇಲೆ ಒಂದು ಕೈಯಿಟ್ಟು ತಾನು ಫೋಟೋಗೆ ನಿಂತಿದ್ದೆ. ಹೆಗಲು, ಕೈಯಡಿಯಿಂದ ಜಾರಿ ನೆಲ ಸವೆಯಿತು.</p>
<p>"ಕಾಲ್ ಮಾಡಿ ಏನಂತ ಹೇಳಿದ್ಲು?"</p>
<p>"ಅದೇ. ಹೇಗಿದ್ದೀರಿ ಅಮ್ಮ ಅಂತ ಕೇಳಿದ್ಲು. ಚೆನ್ನಾಗಿದ್ದೇನೆ. ಎಲ್ಲಿಂದ ಕಾಲ್ ಮಾಡ್ತಿದ್ದೀ ಅಂತ ಕೇಳಿದೆ. ಇಲ್ಲೆ ಗೆಳತಿ ರೋಸ್ ಮನೆಯಿಂದ ಅಂತ ಹೇಳಿದ್ಲು. ಏನು ವಿಶೇಷ, ಅವಳ ಮನೆಯಲ್ಲಿ ಅಂತ ಕೇಳಿದೆ. ನಾನಿನ್ನು ಮನೆಗೆ ಬರೋಲ್ಲ<br /><em>ಅಮೆರಿಕನ್ನಡದ ಕತೆಗಳು/೨೭೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೭೩</em><br />ಅಂತ ಹೇಳಿದ್ಲು. ಯಾಕೆ, ಹುಚ್ಚಾ ನಿಂಗೆ, ಮತ್ತೆಲ್ಲಿರುತ್ತೀ ಅಂತ ಕೇಳಿದೆ. ಇಲ್ಲೇ, ಇವಳೊಂದಿಗೆ ಮೂವ್ ಮಾಡಿದ್ದೇನೆ ಅಂತ ಹೇಳಿದ್ಲು. ಹುಚ್ಚಾ ನಿಂಗೆ, ಮತ್ತೆ ಮನೆಗೆ ಬಾ, ಅಪ್ಪ ಬಂದ ಮೇಲೆ ಅದರ ವಿಷಯ ಅಲೋಚನೆ ಮಾಡುವಾ ಅಂತ ಹೇಳಿದೆ ನಿಧಾನದಲ್ಲಿ. ಇಲ್ಲ, ಬರೋಲ್ಲ, ಅಪ್ಪನಿಗೆ ಮುಖ ತೋರಿಸಲಿಕ್ಕಾಗೋಲ್ಲ ಅಂತ ಹೇಳಿದ್ಲು. ಯಾಕೆ, ಅಂತಹದೇನಾಯ್ತು ಎಂದು ಕೇಳಿದೆ. ನೀವು ಕೇಳಲಿಕ್ಕಿಷ್ಟಪಡಲಿಕ್ಕಿಲ್ಲ ಮಮ್ಮಿ ಅಂತ ಹೇಳಿದ್ಲು. ನನ್ನದೆ ಡಬ ಡಬ ಹೊಡೆದುಕೊಳ್ಳುತ್ತಿತ್ತು. ಇಷ್ಟ ಇರಲಿ ಇಲ್ಲದಿರಲಿ ಅದು ಬೇರೆ. ನೀನು ಹೇಳುವುದು ಮುಖ್ಯ ಎಂದು ಹೇಳಿದೆ. ಆರ್ ಯೂ ಶೂರ್ ಅಂತ ಪ್ರಶ್ನೆ ಹಾಕಿದ್ಲು. ಶೂರ್ ಅಂದೆ. ನಾನೀಗ ಗರ್ಭಿಣಿ, ಮೂರು ತಿಂಗಳು ಅಂತ ಹೇಳಿದ್ಲು. ನನಗೆ ನಂಬಲಾಗಲಿಲ್ಲ. ಮೊನ್ನೆ ಮೊನ್ನೆ ತನಕ ಒಂದು ಸರಿಯಾಗಿ ತಲೆಬಾಚಲೂ ಬಾರದ ಹುಡುಗಿ, ತನಗೆ ಬೆಡ್ ಸರಿಮಾಡಲಾಗದಿದ್ದ ಹುಡುಗಿ.. ಏನು ಅಂದೆ. ಹೌದಮ್ಮಾ, ನಾನು ಚೆಕ್ ಮಾಡಿಸಿಯಾಯ್ತು. ಅಂತ ಹೇಳಿದ್ಲು. ನನಗೆ ಏನು ಹೇಳುವುದಕ್ಕೂ ಬರಲಿಲ್ಲ. ಸ್ವಲ್ಪ ತಡೆದು ಹೇಳಿದೆ, ಅದೇನೇ ಇರ್ಲಿ, ನೀನೊಮ್ಮೆ ಮನೆಗೆ ಬಾ, ಹೀಗೆ ಫೋನಿನಲ್ಲಿ ಮಾತ್ನಾಡುವುದು ಸರಿ ಹೋಗೋಲ್ಲ ಎಂದೆ. ಇಲ್ಲ ಮಮ್ಮಿ, ಅಪ್ಪನಿಗೆ ಮುಖ ತೋರಿಸಲಿಕ್ಕಾಗೋಲ್ಲ ನಂಗೆ, ಬರೋಲ್ಲ ಅಂತ ಫೋನ್ ಕೆಳಗಿಟ್ಟಳು. ಅಷ್ಟೇ."</p>
<p>ಫ್ರಿಜ್‍ಗೆ ನಡೆದು ಒಂದು ಗ್ಲಾಸ್ ಕೋಲ್ ವಾಟರ್ ಕುಡಿದು ಹಿಂದೆ ಬಂದು ಮೊದಲಿದ್ದಲ್ಲೆ ಕುಳಿತುಕೊಂಡರು. ಮತ್ತೆ ಕೇಳಿದರು -</p>
<p>"ನಿಂದೇನು ಆಲೋಚನೆ?"</p>
<p>"ನಂಗೇನು ಗೊತ್ತು?" ಸ್ವಲ್ಪ ತಡೆದು - "ಒಂದೋ ಆಸ್ಪತ್ರೆಗೆ ಕೊಂಡು ಹೋಗಿ ತೆಗೆಸಿ ಬಿಡಬೇಕು."</p>
<p>ರಾವ್ ಉತ್ತರ ಕೊಡಲಿಲ್ಲ. ಕೇಳಿದರು- "ಅವಳ ಗೆಳತಿ ರೋಸ್ ಯಾರದು?"</p>
<p>"ಅವಳೇ ನೆನಪಿಲ್ವಾ, ಹೋದ ಕ್ರಿಸ್‍ಮಸ್ ಸಮಯ ಕರಕೊಂಡು ಬಂದಿದ್ಲು ನೋಡಿ, ಅವಳ ಅಪ್ಪ ಅಮ್ಮ ಡಿವೋರ್ಸ್ ಮಾಡಿಕೊಂಡ ಮೇಲೆ ಅವಳದೇ ಬಿಡಾರ ಮಾಡಿಕೊಂಡು ಇದ್ದಾಳಂತ ಹೇಳಿದ್ದು ನೆನಪಿಲ್ವಾ?" ನೆನಪಾಯಿತು. "ಉದ್ದ ಬ್ಲಾಂಡ್ ಹುಡುಗಿ ತಾನೆ?"</p>
<p>"ಹೌದು. ಆಕೆ ವಾರಕ್ಕೊಂದು ಬಾಯ್‍ಫ್ರೆಂಡು ಹಿಡಿದುಕೊಂಡು ಪೇಟೆ ಸುತ್ತುವುದನ್ನು ನೋಡಿದ್ದೆ ಕೆಲ ಸಲ. ಆರತಿ ಆಕೆಯ ಫ್ರೆಂಡ್‍ಶಿಪ್ ಇಟ್ಟುಕೊಳ್ಳುವುದು ಸರಿ ಕಂಡಿರಲಿಲ್ಲ. ಆದ್ರೆ ಹೇಳಿದ್ರೆ, ಎಲ್ಲಾದಕ್ಕೂ ಅಡ್ಡಿ ಬರ್ತಾರೆ, ನಂಗೆ ಏನು ಸ್ವಾತಂತ್ರ್ಯವೂ ಇಲ್ಲ ಅಂತ ಕಿರಿಚಿಕೊಳ್ತಾಳೆ ಎಂದು ಹೇಳಲಿಲ್ಲ. ಈಗ ನೋಡಿದ್ರೆ ಹೇಳಿದ್ರೇ ಒಳ್ಳೇದಿತ್ತು ಅಂತ ಕಾಣುತ್ತೆ."</p>
<p>ಸ್ವಲ್ಪ ಹೊತ್ತು ಮೌನ. ಪಕ್ಕದ ಮನೆ ನಾಯಿ ಬೊಗಳತೊಡಗುತ್ತೆ. ಯಾರೋ ಬರುತ್ತಿರಬೇಕು. ಕೆಲ ಸಮಯದ ನಂತರ ಮನೆ ಬಾಗಿಲು ರಿಂಗ್ ಆಗುತ್ತೆ, ಎದ್ದು ಬಾಗಿಲು ತೆರೆದರು. ಹೊರಗೆ ಪೇಪರ್ ಬಾಯ್ ನಿಂತಿದ್ದ, ಹಣ ಕೇಳಿ ಬಂದು.</p>
<p>"ಎಷ್ಟು?" ಎಂದು ಕೇಳಿದರು.</p>
<p>"ನಾಲ್ಕೂವರೆ" ಎಂದು ರಿಸೀಟ್ ಮುಂದೆ ಹಿಡಿದ.</p>
<p>ಪಾಕೆಟ್‍ಗೆ ಕೈಹಾಕಿ ಐದು ಡಾಲರ್ ನೋಟ್ ಕೊಟ್ಟು "ಚೇಂಜ್ ಇಟ್ಟುಕೋ" ಎಂದು ಹಿಂದೆ ಬರುತ್ತಾರೆ. "ನಿಮ್ಮ ಮಗ ಎಲ್ಲಿ?" ಅಂತ ಕೇಳಿದ, ಪೇಪರ್‍ಹುಡುಗ.</p>
<p>"ಕ್ಯಾಂಪಿಂಗ್. ಗೆಳೆಯರೊಂದಿಗೆ ಕ್ಯಾಂಪಿಗ್ ಟ್ರಿಪ್‍ಗೆ ಹೋಗಿದ್ದಾನೆ. ಬರುವ ವಾರ ಬರ್ತಾನೆ" ಎಂದು ಉತ್ತರಿಸಿ ಬಾಗಿಲು ದೂಡಿ ಕಿಚನ್‍ಗೆ ಬಂದರು. ಸುಧಾ ಆಗಿನಂತೆ ನೆಲ ನೋಡುತ್ತಾ ಕೂತಿದ್ದಳು.</p>
<p>ಕುರ್ಚಿಯಲ್ಲಿ ಕೂತು ಕೇಳಿದರು - "ಯಾರಂತೆ ಹುಡುಗ, ಗೊತ್ತಾ?"</p>
<p>"ನಂಗೇನು ಗೊತ್ತು; ನಾನು ಕೇಳಲಿಲ್ಲ. ಹೆಚ್ಚಿನಂಶ ಆ ಲೆವಿಟ್‍ರ ಮಗನಿರಬೇಕು. ಚಾರ್ಲಿ ಅಂತ ಹೆಸರು. ಸಪೂರ ಬ್ಲಾಂಡು ಹುಡುಗ, ನೆನಪುಂಟಾ? ಒಂದು ಆರೇಳು ತಿಂಗಳಿಂದ ವಾರಕ್ಕೆ ಐದಾರು ಸರ್ತಿಯಾದರೂ ಟೆಲಿಫೋನ್ ಮಾಡ್ತಿದ್ದ. ಒಂದೆರಡು ಸರ್ತಿ ವಿಚಾರಿಸಿದೆ. ಅದಕ್ಕೆ ಕೋಪ ಮಾಡಿದ್ಲು. ನಿಮಗೆ ಎಲ್ಲಾದಕ್ಕೂ ಅಪನಂಬಿಕೆ. ನಂಗೇನು ಮಾಡುವುದಕ್ಕೂ ನಿಮ್ಮ ಹದ್ದಿನ ಕಣ್ಣಿದೆ. ಅಂತ ಮುಖ ದೊಡ್ಡದು ಮಾಡಿದ್ಲು. ಮತ್ತೆ ಕೇಳುವುದನ್ನೇ ಬಿಟ್ಟು ಬಿಟ್ಟೆ"</p>
<p>ಕೆಲ ಸಲ ಆಫೀಸಿನಿಂದ ಬೇಗ ಬಂದಾಗ ಆರತಿ ಮತ್ತು ಚಾರ್ಲಿ ಪಕ್ಕದ ಬ್ಲಾಕಿನ ಬಸ್‍ಸ್ಟಾಪಿನ ಬೆಂಚಿನ ಮೇಲೆ ಕೂತು ಮಾತನಾಡುವುದನ್ನು ನೋಡಿದ್ದರು. ತನ್ನ ಕಾರು ನೋಡಿ ಓಡಿ ಬಂದು "ಹೈ ಡ್ಯಾಡೀ" ಎಂದು ಮುತ್ತು ಕೊಟ್ಟಿದ್ದಳು. ಸುಧಾ ಮುಂದುವರಿಸಿದಳು- "ಅಥವಾ ಜಾನ್ ಅಂತ ಇನ್ನೊಬ್ಬ ಹುಡುಗನಿರಬಹುದು. ಅವನು ದೊಡ್ಡ ಫುಟ್‍ಬಾಲ್ ಪ್ಲೇಯರ್ ಅಂತೆ ಸ್ಕೂಲಲ್ಲಿ. ಕೆಲಸಲ ಅವನ ಕಾರಲ್ಲಿ ಸ್ಕೂಲಿಂದ ಮನೆಗೆ ವಾಪಸ್ಸು ಬಂದಿದ್ದಳು."</p>
<p>"ಅವಳಿಗೆ ಕಾಲ್ ಮಾಡಿ ಯಾಕೆ ವಿಚಾರಿಸೋಲ್ಲ? ಹುಡುಗನ ಮನೆಯವರಿಗೆ ಗೊತ್ತುಂಟಾ ಇಲ್ವಾ. ಈ ವಿಷಯ ತಿಳಕೊಳ್ಳಬೇಕು. ಏಕೆಂದರೆ ಇದು ಲೀಗಲ್ ವಿಷಯ."</p>
<p>"ಹೇಗೆ ಕಾಲ್ ಮಾಡುವುದು? ಅವಳ ಟೆಲಿಫೋನ್ ನಂಬ್ರ ಇಲ್ವಲ್ಲಾ?"</p>
<p>ಹತ್ತು ನಿಮಿಷದ ನಂತರ ಆರತಿಯ ಸ್ಕೂಲಿನ ಹಿಸ್ಟರಿ ಟೀಚರ್‍ಗೆ ಕಾಲ್ ಮಾಡಿದರು. ರೋಸ್, ಬರ್ಗರ್‍ಕಿಂಗ್ ರೆಸ್ಟುರಾಂಟಿನಲ್ಲಿ ಕೆಲಸ ಮಾಡ್ತಾಳೆ ಎಂದು ವಿಷಯ ಗೊತ್ತಾಯ್ತು. ಬರ್ಗರ್ ಕಿಂಗ್‍ಗೆ ಕಾಲ್ ಮಾಡಿದರು. ರೋಸ್ ಮನೆಗೆ<br /><em>ಅಮೆರಿಕನ್ನಡದ ಕತೆಗಳು/೨೭೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೭೫</em><br />ಹೋಗಿರಲಿಲ್ಲ. ಆಕೆ ಹೇಳಿದಳು - "ಆರತಿ ಯಾರೊಂದಿಗೂ ಮಾತ್ನಾಡೋಲ್ಲ ಅಂತ ಹೇಳಿದ್ದಾಳೆ"</p>
<p>"ಮಾತ್ನಾಡೋದಿಲ್ಲದಿದ್ರೆ ಬೇಡ. ಟೆಲಿಫೋನ್ ನಂಬ್ರ ಕೊಡು. ನಾವು ಅವಳ ಅಪ್ಪ ಅಮ್ಮ ತಾನೇ" ಎಂದೆಲ್ಲಾ ಪೀಡಿಸಿದ ಮೇಲೆ ಸಂಕೋಚ ಪಡುತ್ತಲೇ ಅವಳು ಟೆಲಿಫೋನ್ ನಂಬ್ರ ಕೊಟ್ಟಳು.</p>
<p>ಎರಡು ಸಲ ಕಾಲ್ ಮಾಡಿದಾಗಲೂ ಯಾರೂ ಉತ್ತರಿಸಲಿಲ್ಲ. ಮೂರನೆಯ ಸರ್ತಿ, ಐದಾರು ರಿಂಗ್‍ನ ನಂತರ ಆರತಿಯ "ಹಲೋ" ಕೇಳಿ ಬಂತು. ಹತ್ತು ನಿಮಿಷ ತಾಯಿ ಮಗಳು ಮಾತಾಡಿದರು. ರಿಸೀವರ್ ಕೆಳಗಿಟ್ಟ ಮೇಲೆ ರಾವ್ ವಿಚಾರಿಸಿದರು - "ಏನಂತೆ?"</p>
<p>"ಅವಳು ಹುಡುಗನ ಹೆಸರನ್ನು ಖಂಡಿತಾ ಹೇಳೋಲ್ಲವಂತೆ. ಅದಲ್ಲದೆ ಅದು ಮುಖ್ಯವಲ್ಲವಂತೆ."</p>
<p>"ಯಾಕೆ"</p>
<p>"ಹುಡುಗ, ಇದೆಲ್ಲಾ ಅವಳದ್ದೇ ತಪ್ಪು. ತನಗೆ ಇದರಲ್ಲಿ ಯಾವ ಪಾಲೂ ಬೇಡ ಅಂತ ಜೋರು ಮಾಡಿದ್ದಾನಂತೆ. ತನ್ನ ಮುಖ ನೋಡಬೇಡ ಅಂತ ಹೇಳಿ ಹೋಗಿದ್ದಾನಂತೆ"'</p>
<p>ರಾವ್ ತಲೆ ಮೇಲೆ ಕೈಯಿಟ್ಟರು.</p>
<p>"ಏನು ಮಾಡ್ತಾಳಂತೆ ಇನ್ನು?"</p>
<p>"ಅವನು ದೂರವಾದ್ರೆ ಹೋಗ್ಲಿ. ಇದು ಮಾತ್ರ ತನ್ನ ಮಗು, ಆದುದರಿಂದ ಎಷ್ಟು ಕಷ್ಟವಾದ್ರೂ ಚಿಂತಿಲ್ಲ, ತಾನೇ ಬೆಳೆಸಿ ಸಾಕಿಕೊಂಡಿರ್ತೇನೆ ಎಂದು ಹಟ ಹಿಡಿದು ಕೂತಿದ್ದಾಳೆ. "</p>
<p>"ತಲೆ ಕೆಟ್ಟಿದೆ ಹುಡುಗಿಗೆ. ಹದಿನಾರು ವರ್ಷ. ಹೈಸ್ಕೂಲು ಕೂಡ ಮುಗಿದಿಲ್ಲ. ಮದ್ವೆ ಆಗದೆ ಹುಟ್ಟಿದ ಮಗು ಹಿಡಿದುಕೊಂಡು ಜೀವನ ಮಾಡ್ತೇನೆ ಅಂತ ಹೇಳುತ್ತಾಳಲ್ಲಾ... ಯಾಕೆ ನೀನು ಕೇಳಿಲ್ಲ?"</p>
<p>"ನಾನು ಹೇಳಿದ್ರೆ ಏನು ಕೇಳ್ತಾಳೆ ಅವಳು - ನೀವ್ಯಾಕೆ ಹೇಳೋಲ್ಲ?"</p>
<p>"ನಾನೇನು ಹೇಳುವುದು? ನೀನು ಈ ಮೊದಲೇ ಸ್ವಲ್ಪ ಜಾಗ್ರತೆಯಿಂದಿದ್ದಿದ್ದಲ್ಲಿ.."</p>
<p>"ಆಯ್ತು. ಈಗ ಎಲ್ಲಾ ನಂದೇ ತಪ್ಪು. ನೀವು ಬೆಳಿಗ್ಗೆ ಏಳು ಗಂಟೆಗೆ ಮನೆ ಬಿಟ್ಟವರು ಮತ್ತೆ ಮನೆಗೆ ಬರುವುದು ಏಳು-ಎಂಟು ಗಂಟೆಗೆ. ಅದಲ್ದೆ ವೀಕೆಂಡು ಕೂಡಾ ಹಾಸ್ಪಿಟಲ್. ಯಾವ್ ಜವಾಬ್ದಾರಿ ವಹಿಸಿಕೊಳ್ಳಲಿಕ್ಕೂ ಇಲ್ಲ. ಎಲ್ಲಾ ನಾನೇ ಮಾಡ್ಬೇಕು. ಮಾಡಿದ್ರೆ ಸಾಕಾ ಈಗ ತಪ್ಪೆಲ್ಲಾ ನಂದೇ?"</p>
<p>ಆಕೆ ಕಣ್ಣಲ್ಲಿ ನೀರು. ರಾವ್ ಎದ್ದು ಕಿಟಕಿ ಕಡೆ ನಡೆದು ಹೊರ ನೋಡಿದರು.<br />ಕತ್ತಲು ಬಾನಿಂದ ಜೋತಾಡುತ್ತಿತ್ತು. ಪಕ್ಕದ ಮನೆ ಹುಡುಗ ರೋಲರ್ ಸ್ಕೇಟ್ ಮಾಡುತ್ತಿದ್ದ. ದೂರದಲ್ಲಿ ಸಮುದ್ರದ ಅಂಚು ಕಂಡು ಬರುತ್ತಿತ್ತು.</p>
<p>ಹಿಂದೆ ಸುಧಾಳ ಬಳಿ ಬಂದು ಹೆಗಲು ತಟ್ಟಿ- "ಅದನ್ನೆಲ್ಲಾ ಮರೆತು ಬಿಡು. ಆದದ್ದಾಯಿತು. ಈಗ ಏನು ಮಾಡುವುದು ಹೇಳು?"</p>
<p>ಉತ್ತರ ಬರಲಿಲ್ಲ.</p>
<p>"ಊಟಕ್ಕೇನೂ ಮಾಡಿಲ್ವಾ?"</p>
<p>ಉತ್ತರ ಬರಲಿಲ್ಲ.</p>
<p>"ಹೊರ ಹೋಗಿ ಪೀಜಾ ತಿಂದು ಬರೋಣ. ಆಗದಾ?"</p>
<p>ಹದಿನೈದು ನಿಮಿಷದ ನಂತರ ಮನೆ ಬಾಗಿಲು ಹಾಕಿ ಇಬ್ಬರೂ ಕಾರಲ್ಲಿ ಕೂತು ಪೀಜಾಹಟ್‍ಗೆ ಹೋದರು. ಕಿಟಕಿ ಪಕ್ಕದ ಟೇಬಲ್ ಸುತ್ತ ಕೂತು ಬೀರ್, ವೈನ್, ಸಾಸೇಜ್ ಪೀಜಾ ಆರ್ಡರ್ ಮಾಡಿದರು.</p>
<p>ಮನೆಗೆ ಹಿಂದೆ ಬಂದಾಗ ಟೆಲಿಫೋನ್ ರಿಂಗಾಗುತ್ತಿತ್ತು. ರಿಸೀವರ್ ಎತ್ತಿ "ಹಲೋ" ಎಂದರು. ಮೂರ್ತಿಯ ಸ್ವರ.</p>
<p>"ಊಟ ಆಯ್ತಾ ರಾಮ್?" ಎಂದು ಕೇಳಿದರು ಮೂರ್ತಿ.</p>
<p>"ಹೌದು."</p>
<p>"ನಿಮ್ಮ ಮನೇಗೆ ಬರೋಣ ಅಂತಿದ್ದೇವೆ. ಇವಳು ಆಪಲ್ ಪೈ ಮಾಡಿದ್ದಾಳೆ. ತರ್ತೀವಿ. ಟ್ರೈ ಮಾಡಿ"</p>
<p>ಬರಬೇಡಿ ಎಂದು ಹೇಳಲು ಆತುರವಿತ್ತು. ಆದರೆ ಹೇಳಲಿಲ್ಲ. ಮೂರ್ತಿ ಆತ್ಮೀಯ ಗೆಳೆಯ.</p>
<p>ಎಂಟೂವರೆ ಹೊತ್ತಿಗೆ ಮೂರ್ತಿ , ಹೆಂಡತಿ ಬಂದರು. "ಮಕ್ಕಳು ಬರಲಿಲ್ವಾ?" ಅಂತ ಕೇಳಿದರು ಸುಧಾ. "ಇಲ್ಲಾರೀ, ಇಡೀ ದಿನ ಬೇಸ್‍ಬಾಲ್ ಆಡ್ತಿದ್ರು ಇಬ್ರೂ. ಮನೆಯಲ್ಲೇ ಇರಿ ಅಂತ ಬಿಟ್ಟು ಬಂದೆವು."</p>
<p>ಕಿಚನ್ ಟೇಬಲ್ ಸುತ್ತ ಎಲ್ಲರೂ ಕುಳಿತರು. ಮೂರ್ತಿಯ ಹೆಂಡತಿ ಅವೆನ್‍ನಲ್ಲಿ ಆಪಲ್ ಪೈಯನ್ನು ಬಿಸಿ ಮಾಡಲಿಟ್ಟು ಬಂದಳು. ಗುಡಿಯೊಳಗಿನ ಮೌನ. ನಿಧಾನಕ್ಕೆ ಹೇಳಿದ- "ನಿಮ್ಮ ದುಃಖ ಅರ್ಥವಾಗುತ್ತೆ ರಾಮ್. ಬೇಸರ ಮಾಡ್ಬೇಡಿ. ನಮಗೆ ವಿಷಯ ಗೊತ್ತಾಯ್ತು, ನಿನ್ನೇನೇ ಆರತಿದ್ದು."</p>
<p>ಗುಡಿಯ ಮಾಡು ದೊಪ್ಪ ಎಂದು ಬಿದ್ದುಬಿಟ್ತಿತು ತಲೆ ಮೇಲೆ. ಸುಧಾ ಪ್ರಶ್ನೆ ಹಾಕುವಂತೆ ನೋಡಿದಳು ಮೂರ್ತಿಯನ್ನು, ಕಣ್ಣಲ್ಲಿ ಬೆಂಕಿಯಿತ್ತು, ಮೂರ್ತಿಯ ಹೆಂಡತಿ ಹೇಳಿದಳು "ನಿನ್ನೆ ರಾತ್ರಿ ಕಾಮತ್‍ನ ಹೆಂಡತಿ ಕಾಲ್ ಮಾಡಿದ್ಲು. ಆರತಿ ಈ ವಿಷಯ ತನ್ನ ಯಾರೋ ಬೆಸ್ಟ್ ಫ್ರೆಂಡ್‍ಗೆ ಹೇಳಿದಳಂತೆ. ಆ ಪ್ರೆಂಡ್ ಕಾಮತ್‍ನ<br /><em>ಅಮೆರಿಕನ್ನಡದ ಕತೆಗಳು/೨೭೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೭೭</em><br />ಮಗಳಿಗೆ ಹೇಳಿದಳಂತೆ. ಕಾಮತ್‍ನ ಹೆಂಡತಿ ನನ್ನ ಬಳಿ ಕೇಳಿದ್ಲು. ನಂಗೆ ಗೊತ್ತಿಲ್ಲ ಎಂದೆ."</p>
<p>ರಾವ್‍ಗೆ ಈಗ ಅರ್ಥವಾಯ್ತು ; ಕಾಮತ್ ತನ್ನ ಆಫೀಸಿಗೆ ಕಾಲ್ ಮಾದಿದ್ದು ಏತಕ್ಕೆ ಎಂದು. ಮೂರ್ತಿ ಹೇಳಿದರು-</p>
<p>"ಐ ಅ್ಯಮ್ ಸಾರಿ ರಾಮ್. ಆದರೆ ಈ ಸಮಯ ನಾವು ಫ್ರೆಂಡ್ಸ್ ಆಗಿದ್ದು ಸಹಾಯ ಮಾಡಲಿಕ್ಕೆ ಬಾರದಿದ್ದರೆ ಹೇಗೆ ಅಂತ ಬಂದೆವು."</p>
<p>ಸುಧಾ ಸೆರಗನ್ನು ಮುಖಕ್ಕೊತ್ತಿ ಜೋರಾಗಿ ಅಳತೊಡಗಿದಳು. ರಾವ್ ತನ್ನ ಕುರ್ಚಿಯಿಂದೆದ್ದು ಆಕೆಯ ಪಕ್ಕದ ಕುರ್ಚಿಯಲ್ಲಿ ಕುಳಿತು ಬೆನ್ನು ತಟ್ಟಿದರು. ಎರಡು ನಿಮಿಷದ ನಂತರ ಆಕೆ ಅಳುತ್ತಲೇ ಕುರ್ಚಿಯಿಂದೆದ್ದು ನೆಟ್ಟಗೆ ಬೆಡ್‍ರೂಂ ಗೆ ಓಡಿ ಹೋದಳು. ಅವಳ ಹಿಂದೆ ಮೂರ್ತಿಯ ಹೆಂಡತಿ ನಡೆದು ಬೆಡ್‍ರೂಂ ಬಾಗಿಲು ಹಾಕಿಕೊಂಡರು.</p>
<p>ಎರಡು ನಿಮಿಷ ಅಳುವಲ್ಲದೆ ಬೇರೇನೂ ಕೇಳಿಬರಲಿಲ್ಲ ಬೆಡ್‍ರೂಂನಿಂದ. ಸ್ವಲ್ಪ ಹೊತ್ತಿನ ನಂತರ ಅಳು ನಿಂತಿತು. ರಾವ್ ಮೂರ್ತಿ ಮುಖ ನೋಡಿದರು. ಬೇಸರ ತುಂಬಿತ್ತು. ಕಣ್ಣುಗಳಲ್ಲಿ. "ಏನು ಮಾಡಬೇಕೆಂದಿದ್ದೀರಿ ರಾಮ್?"</p>
<p>"ಗೊತ್ತಿಲ್ಲ. ನಿಮ್ಮದೇನು ಸಲಹೆ?"</p>
<p>"ನಾನೇನು ಹೇಳ್ಬೇಕೆಂದು ಗೊತ್ತಿಲ್ಲ. ನಮಗೆ ಇಬ್ರೂ ಹುಡುಗರು. ಆದ್ರಿಂದ ನಿಮ್ಮ ಸ್ಥಾನದಲ್ಲಿದ್ದು ಮಾತ್ನಾಡುವುದು ಕಷ್ಟ." ಸ್ವಲ್ಪ ತಡೆದು ಮುಂದುವರಿಸಿದರು. - "ಆದ್ರೆ ಏನು ನಿರ್ಧಾರ ಮಾಡಿದ್ರೂ ಒಂದು ವಿಷಯ ಮರೆತು ಬಿಡ್ಬೇಡಿ.. ಏನಿದ್ರು ಅವಳು ನಿಮ್ಮ ಮಗ್ಳೇ ನೋಡಿ."</p>
<p>ರಾವ್ ಗೆ ಹೋದ ಕ್ರಿಸ್ ಮಸ್ ಸಮಯ ತಾನು ಮತ್ತು ಆರತಿ ಸಿನಿಮಾಕ್ಕೆ ಹೋಗಿ ಬಂದ ನೆನಪಾಯ್ತು. ಗೋಸ್ಟ್ ಸ್ಟೋರಿ. ಸಿನಿಮಾದ ನಡುವೆ ಭಯಪಟ್ಟು ಆರತಿ ತನ್ನ ಬಲಗೈಯನ್ನು ಅಪ್ಪಿ ಹಿಡಿದ ನೆನಪಾಯ್ತು. ಸಿನಿಮಾ ಮುಗಿದು ಕಾರಿಗೆ ಹೋಗುವ ತನಕ ಆಕೆ ತನ್ನ ಕೈ ಬಿಟ್ಟಿರಲಿಲ್ಲ.</p>
<p>ಹತ್ತು ನಿಮಿಷದ ನಂತರ ಕಿಚನ್ ತುಂಬಾ ಹೊಗೆ. 'ಆಪಲ್ ಪೈ ಅಡಿ ಹಿಡಿದಿರಬೇಕು' ಎಂದು ಎದ್ದು ಅವೆನ್‍ಗೆ ಓಡಿದರು ಮೂರ್ತಿ. ಅವೆನ್ ಆಫ್ ಮಾಡಿ ಕರ್ರಗಾದ ಅಪಲ್ ಪೈ ತೆಗೆದು ಕಿಚನ್ ಕಾಂಟರ್ ಮೇಲಿರಿಸಿದರು. ಹೊಗೆಯ ವಾಸನೆ ಹೋಗಲು ಕಿಟಕಿ ಬಾಗಿಲು ತೆರೆದಿಟ್ಟರು. ಟೇಬಲ್‍ಗೆ ಬರುತ್ತಾ ಹೇಳಿದರು. - 'ಆ ಆಪಲ್ ಪೈ ತಿನ್ನುವ ಹಾಗಿಲ್ಲ ರಾಮ್.'</p>
<p>ಒಂಬತ್ತೂವರೆಗೆ ಮೂರ್ತಿ, ಹೆಂಡತಿ ಹಿಂದೆ ಹೋದರು. ಸುಧಾ ಬೆಡ್‍ರೂಂ ನಿಂದ ಈಚೆ ಬರಲಿಲ್ಲ. ರಾವ್ ಬೆಡ್ ಮೇಲೆ ಕೂತು ಸುಧಾಳ ತಲೆ ಮೇಲೆ<br />ಕೈಯಿಟ್ಟರು. ತಲೆಗೂದಲು, ದಿಂಬೆಲ್ಲಾ ಒದ್ದೆ. "ಹೀಗೆ ಅವಮಾನ ಮಾಡಿ ಮುಖ ಎತ್ತದ ಹಾಗೆ ಮಾಡುವುದರ ಬದಲು ಅವಳು ನಮ್ಮನ್ನು ಗುಂಡು ಹಾಕಿ ಕೊಲ್ಲುತ್ತಿದ್ದರೆ ಒಳ್ಳೇದಿತ್ತು" ಎಂದಳು ಸುಧಾ.</p>
<p>ರಾವ್ ಮಾತನಾಡಲಿಲ್ಲ. ಟೇಬಲ್ ಲ್ಯಾಂಪಿನಡಿಯ ಫೋಟೋ ನೋಡುತ್ತಿದ್ದರು. ಮೂರು ವರ್ಷದ ಹಿಂದೆ ತೆಗೆಸಿದ ಫೋಟೋ. ಆಗ ಆಕೆಗೆ ಉದ್ದ ಕೂದಲಿತ್ತು. ಕೈಯಲ್ಲಿ ಬಿಳಿ ಕರಡಿ ಡಾಲ್ ಹಿಡಿದಿದ್ದಳು. ಮಲಗುವಾಗ ಎಂದೂ ಬಿಳಿ ಕರಡಿ ಡಾಲ್ ಬೇಕೇ ಬೇಕು. ಎಲ್ಲಿಗೆ ಟ್ರಿಪ್ ಹೋಗುವಾಗಲೂ ಬಿಳಿ ಕರಡಿ.</p>
<p>ಆದರೆ ಎರಡು ವರ್ಷದ ಹಿಂದೆ ಎಲ್ಲೋ ಕ್ಯಾಂಪಿಂಗ್ ಟ್ರಿಪ್‍ಗೆ ಹೋದಾಗ ಬಿಳಿ ಕರಡಿ ಬಿಸಾಕಿ ಹೋಯ್ತು. ಕ್ಯಾಂಪಿಂದ ಬಂದ ಮೇಲೆ ಎರಡು ವಾರ ಅತ್ತದ್ದೇ ಅತ್ತದ್ದು. ಅನಂತರ ಬಿಳಿ ಕರಡಿ ವಿಷಯ ಮರೆತು ಹೋಯ್ತು. ಆಕೆಗೆ ಉದ್ದ ಕೂದಲು ಹೋಗಿ ಬಾಬ್ ಕಟ್ ಬಂತು. ಅಮ್ಮನಂತ ಬ್ರಾ ಬಂತು. ನಡಿಗೆಯಲ್ಲಿ ನಾಚಿಗೆ ನುಸುಳಿತು. ಬಿಳಿ ಕರಡಿ ಹಿಂದೆ ಮನ ಹೋಗಲಿಲ್ಲ.</p>
<p>ಎದ್ದು ಮಲಗುವ ಯೋಚನೆ ಮಾಡುತ್ತಿದ್ದಾಗ ಟೆಲಿಫೋನ್ ಸದ್ದು ಮಾಡಿತು. ವಾಶಿಂಗ್‍ಟನ್ನಿನ ಅಣ್ಣನ ಕಾಲ್. ಹಾಗೆ ಹೀಗೆ ಮಾತನಾಡಿ ಅಣ್ಣ ಹೇಳಿದ- "ಒಂದು ಒಳ್ಳೇ ಸುದ್ದಿಯುಂಟು. ನಮ್ಮ ಹುಡುಗಿಗೆ ಸ್ಟಾನ್‍ಫರ್ಡಿಗೆ ಮೆಡಿಕಲ್ ಸೀಟು ಸಿಕ್ಕಿದೆ. ಅವಳು ನಿಮ್ಮೂರಿಗೆ ಬರುವವಳಿದ್ದಾಳೆ."</p>
<p>ಅಸೂಯೆ, ದುಃಖ, ಪಾತಾಳ ಮುಟ್ಟಿದ ಅನುಭವ. "ದಟ್ ಈಸ್ ಗುಡ್" ಎಂದರು ರಾವ್.</p>
<p>"ಇನ್ನೆರಡು ವಾರದಲ್ಲಿ ಇಲ್ಲಿಂದ ಹೊರಡುತ್ತಾಳೆ. ನಿಮ್ಮಲ್ಲಿ ಒಂದು ವಾರವಿದ್ದು ಯುನಿವರ್ಸಿಟಿ ಸೇರಿಕೊಳ್ಳು ಎಂದಿದ್ದೇನೆ. ಆರತಿಗೂ ಒಳ್ಳೆ ಕಂಪನಿ ಆಗತ್ತೆ."</p>
<p>ಐದು ನಿಮಿಷದ ನಂತರ ರಿಸೀವರ್ ಹಿಂದಿಟ್ಟು ಬೆಡ್ ರೂಂಗೆ ಬಂದರು. ಸುಧಾ ಬಾತ್‍ರೂಂನಲ್ಲಿ ಬಾಗಿಲು ಹಾಕಿ ಕೂತಿದ್ದಳು. ಬಾಗಿಲ ಹೊರಗೆ ನಿಂತು ಅಣ್ಣನ ಮಗಳ ಕುರಿತು ಹೇಳಿದರು. ಹೇಳಿ ಮುಗಿದ ನಂತರ ಸುಧಾ ಬಾಗಿಲು ತೆರೆದು ಹೇಳಿದಳು - "ನಮ್ಮ ಭಾಗ್ಯದಲ್ಲಿ ಅಂತಹದೇನೂ ಬರೆಯಲಿಲ್ಲ. ನಾವು ಅವಮಾನ ಪಡ್ತಾ ಪಡ್ತಾ ಸಾಯುವುದು ಬರೆದಿದೆ ಅಷ್ಟೇ."</p>
<p>ಅರ್ಧ ಗಂಟೆ ನಂತರ ದೀಪ ಆರಿಸಿ ಮಲಗಹೋದರು ಇಬ್ಬರೂ. ರಾವ್‍ಗೆ ನಿದ್ದೆ ಬರಲಿಲ್ಲ. ದೂರದಿಂದ ಟ್ರೈನು ಶಬ್ದ ಕೇಳಿ ಬರುತ್ತಿತ್ತು.</p>
<p>ಹತ್ತು ನಿಮಿಷದ ನಂತರ ಎದ್ದು ಪ್ಯಾಂಟು ಶರ್ಟು ಹಾಕಿಕೊಂಡರು. ಸುಧಾ ಕೇಳಿದಳು- "ಏನು ಮಾಡ್ತೀರಿ?"</p>
<p><em>ಅಮೆರಿಕನ್ನಡದ ಕತೆಗಳು/೨೭೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೭೯</em><br />"ನೀನು ಮಲಗು, ಬರ್ತೇನೆ ಈಗ."</p>
<p>"ಎಲ್ಲಿಗೆ ?" ಎದ್ದು ಕೂತುಕೊಂಡಳು ಸುಧಾ.</p>
<p>ರಾವ್ ಕಿಚನ್‍ಗೆ ಬಂದು ಫೋನೆತ್ತಿ ರೋಸ್‍ನ ನಂಬರ್ ಕಾಲ್ ಮಾಡಿದರು. ಮೂರು ರಿಂಗ್‍ನ ನಂತರ ರೋಸ್ "ಹಲೋ" ಕೇಳಿ ಬಂತು.</p>
<p>"ಅಲ್ಲಿ ಮನೇದ್ದು ವಿಳಾಸ ಏನು?"</p>
<p>"ಯಾಕೆ, ನೀವ್ಯಾರು?" ವಿವರಿಸಿದರು ರಾವ್. ಆಕೆ ಹಿಂಜರಿಯುತ್ತಾ ವಿಳಾಸ ಹೇಳಿದಳು. ರಿಸೀವರ್ ಹಿಂದಿಟ್ಟಾಗ ಕಿಚನ್‍ಗೆ ಬಂದ ಸುಧಾ ಕೇಳಿದಳು. "ರೋಸ್ ಮನೆಗೇನಾ? ಈ ಕತ್ತಲಲ್ಲಿ?" ಹಲವಾರು ಪ್ರಶ್ನೆಗಳಿದ್ದವು ಆ ಮುಖದಲ್ಲಿ. ಆಕೆ ಮುಂದುವರಿಸಿದಳು- "ಯಾಕೆ, ಕರಕೊಂಡು ಬರ್ಲಿಕ್ಕಾ? ಕರಕೊಂಡು ಬಂದು?"</p>
<p>ರಾವ್ ಶೂ ಹಾಕ್ಕೊಂಡು- "ಒಂದು ವಿಷಯ ಮರೆಯಬೇಡ ಸುಧಾ. ಆಕೆ ನಮ್ಮ ಮಗಳು ಎಂದು. ಈ ಮನೆ ನಮ್ಮದು ಹೇಗೋ ಅವಳದ್ದೂ ಹಾಗೇನೇ"</p>
<p>ಸುಧಾಳ ಮುಖ ಪ್ರಶ್ನೆಗಳು ಪ್ರಶ್ನೆಗಳಾಗಿ ಉಳಿದಿದ್ದುವು. ರಾವ್ ಹೇಳಿದರು-</p>
<p>"ಅವಳಿಲ್ಲಿರದೆ ಬೇರೆಲ್ಲಿರಬೇಕು ಹೇಳು?"</p>
<p>"ಮತ್ತೆ ಮಗು?"</p>
<p>"ಈ ನಾಲ್ಕು ಬೆಡ್‍ರೂಂ ಮನೆಗೆ ಒಂದು ಚಿಕ್ಕ ಮಗು ಜಾಸ್ತಿಯಾಗಿ ಬಿಟ್ಟೀತಾ?"</p>
<p>ಸುಧಾಳ ಉತ್ತರ ಬರಲಿಲ್ಲ.</p>
<p>ಹೊರಗೆ ಬಂದು ಕಾರು ಹೊರಡಿಸಿದರು. ಅರ್ಧ ಗಂಟೆ ನಂತರ ರೋಸ್ ಬಿಡಾರದ ಮುಂದೆ ಕಾರ್ ನಿಂತಿತು. ಬಾಗಿಲು ರಿಂಗ್ ಮಾಡಿದರು. ಬಾಗಿಲು ತೆರೆದಾಗ ಕಿರು ಬೆಳಕಲ್ಲಿ ಆರತಿ ನಿಂತಿದ್ದಳು ಜೀನ್ಸ್ ಹಾಕ್ಕೊಂಡು. ಆಕೆ ಹೊಟ್ಟೆ ಮೇಲೆ ಕಣ್ಣು. ಬೆಳೆದಂತಿದೆಯೇ? ತಲೆ ತಗ್ಗಿಸಿ ಹೇಳಿದಳು ಆರತಿ-</p>
<p>"ಹೈ ಡ್ಯಾಡೀ. ಐ ಆ್ಯಮ್ ಸಾರಿ. ಐ ಲೆಟ್ ಯು ಡೌನ್."</p>
<p>ಮಾತಿಲ್ಲ. ಸ್ವಲ್ಪ ತಡೆದು- "ಮನೆಗೆ ಬಾ ಹೋಗೋಣ" ಎಂದರು.</p>
<p>"ನಿಜಕ್ಕೂ? ಯು ಮೀನ್ ಇಟ್?"</p>
<p>ತಲೆಯಾಡಿಸಿದರು. ಅವಳ ಕಣ್ಣಲ್ಲಿ ನೀರು ಧಾರೆಯಾಗಿತ್ತು.</p>
<p>"ಬಾ ಹೋಗೋಣ" ಎಂದರು.</p>
<p>ಆಕೆ ಒಳ ಕೋಣೆಗೆ ಹೋಗಿ ಐದಾರು ನಿಮಿಷ ರೋಸ್‍ನಲ್ಲಿ ಮಾತನಾಡಿದಳು. ಹೊರಬಂದಾಗ ಆಕೆ ಕೈಯಲ್ಲಿ ಚಿಕ್ಕ ಬ್ಯಾಗು ಮತ್ತು ಹೊಸ ಬಿಳಿ ಕರಡಿಯ ಡಾಲ್. ಪ್ರಶ್ನೆ ಹಾಕುತ್ತಿದ್ದ ರಾವ್‍ರ ಮುಖ ನೋಡಿ ಕೈ ಹಿಡಿದು ಹೇಳಿದಳು- "ರೋಸ್ ಕೊಟ್ಟದ್ದು ಡಾಲ್. ಮಗುವಿಗಂತೆ."</p>
<p><strong><em>-ಶಾಂತಾರಾಮ ಸೋಮಯಾಜಿ</em></strong>(ಕ್ಯಾಲಿಫೋರ್ನಿಯಾ)</p>
<p>
<strong>ಹರಕೆ ಫಲಿಸಿತು</strong>
</p>
<p>
<em>ಪುರಾಣ ಪುಣ್ಯಕತೆಗಳಲ್ಲಿ ಮಾತ್ರವಲ್ಲ, ಅಂದಿನವರು ಊಹಿಸಿರದ ಇಂದಿನ ಎಂಥೆಂಥದೋ ಪರಿಸ್ಥಿತಿಗಳಲ್ಲೂ ನಂಬಿ ಹೊತ್ತ ಹರಕೆಗಳುಂಟು.</em>
</p>
<p><em> </em>"ಅಮ್ಮಾ ತಾಯಿ, ಆ ಬೊಂಬೆ ಬಿಟ್ಟು ಹೋಗ್ಬೇಡ. ಮಗೂಗೆ ಇಷ್ಟ. ಜೊತೇಲಿರಲಿ. ಮಗೂ ಕೈಲಿ ಬೊಂಬೆ ಇದ್ರೆ ಚೆನ್ನ....</p>
<p>"ನಿನಗಾದರೆ ನಿನ್ನ ಮಗಳಿದಾಳೆ. ೨೭ ಗಂಟೆ ಈಟighಣಗೆ, ನಿನ್ನ ಮಗಳಿಗೆ ಬೊಂಬೆ ಇದ್ದರೆ ಹೊತ್ತು ಹೋಗೋದು ಸುಲಭ."</p>
<p>ಅಮ್ಮ I ಟove mಥಿ ಜoಟಟ moಡಿe ಣhಚಿಟಿ mಥಿseಟಜಿ ಎಂಬ ಛಿomಠಿuಣeಡಿ ಉತ್ತರ ಮಗಳಿಂದ ಬಂದಾಗ ಮೊದಲ ಬಾರಿ ಆ ಬೊಂಬೆ ಮೇಲೆ ಪ್ರೀತಿ ಬಂತು. ಒಳ ಮನಸ್ಸು ಬೇಡ ಎಂದರೂ ಹೂಂ ! ಎಂದು ಹೇಳಿದೆ.</p>
<p>ಬೇಲೂರು ಶಿಲಾ ಬಾಲಿಕೆಯರಲ್ಲಿ ಒಂದು ಶಿಲ್ಪ ಕಲೆ ಚೆನ್ನಾಗಿದೆ. ಅದನ್ನು ಆಳಿಗೊಂದಾಳು, ಆಳಿಗೊಂದು ಕಾಲಾಳು, ಕಾಲಾಳಿಗೆ ಚೋಟಾಳು, ಚೋಟಾಳಿಗೆ ಮೋಟಾಳು.. ಎನ್ನುತ್ತಾರೆ. ಅದೇ ರೀತಿಯಲ್ಲಿ ಅಮ್ಮನ ಹಿಂದೆ ಮಗಳು, ಮಗಳ ಕೈಯಲ್ಲಿ ಬೊಂಬೆ, ಬೊಂಬೆ ಬಾಯಲ್ಲಿ ಬೂಬು... ಹೀಗೆ ನಮ್ಮ ಮಿನಿ ಸಂಸಾರ ಸಾಗಿತ್ತು, ಆದರೆ ಒಂದೇ ವ್ಯತ್ಯಾಸ- ಶಿಲಾ ಬಾಲಿಕೆ ಒಂದೆಡೇನೇ ನಿಂತಿದ್ದರೆ, ನಾನು ಓಡಾಡಲೇ ಬೇಕಿತ್ತು.</p>
<p>ಬಾಂಬೆ ಗದ್ದಲದಲ್ಲಿ ಛಿusಣoms ನವನ ಮುಂದೆ ತಂದಿದ್ದ ಸಾಮಾನಿನ ಪೋಸ್ಟ್ ಮಾರ್ಟಂ ಆಗುವ ಹೊತ್ತಿಗೆ ಸರಿಯಾಗಿ ಮಗು ಅಳಲು ಪ್ರಾರಂಭಿಸಿತು.</p>
<p>"ಅಮ್ಮ !! ಒಥಿ bಚಿbಥಿ is ಛಿಡಿಥಿiಟಿg ......" ಬೂಬು ಬಾಯಲ್ಲಿ ಹಾಕು."</p>
<p>"I ಛಿಚಿಟಿ'ಣ ಜಿiಟಿಜ iಣ."</p>
<p>"ಠಿಟug someಣhiಟಿg iಟಿ bಚಿbಥಿ's mouಣh" ಅರಚಿದೆ. ಕೈ ಅಡ್ಡ ಇಟ್ಟರೂ ಅಳು ನಿಲ್ಲಲಿಲ್ಲ. ಬಟ್ಟೆ ಸುತ್ತಿದರೂ ವಾಲ್ಯೂಮ್ ಕಡಿಮೆಯಾಗಲಿಲ್ಲ.</p>
<p>ಬೆಂಗಳೂರಿನಲ್ಲಿ ಬ್ಯಾಟರಿ ತರಿಸುವ ಗೋಜು ಬೇಡ ಎಂದು ಹೊಸದು ಹಾಕಿದ್ದು ಹಳ್ಳಿ ಮದುವೆ ಲೌಡ್ ಸ್ಪೀಕರ್ ತರಹ ಫುಲ್ ವಾಲ್ಯೂಮ್‍ನಲ್ಲಿ ತಾರಕ್ಕೇರಿತು.</p>
<p>"ಅಮ್ಮಾ, ಃಚಿbಥಿ is veಡಿಥಿ huಟಿgಡಿಥಿ"</p>
<p>"ಈ ಬಟ್ಟೇ ಎಲ್ಲಾ ತುರುಕಿಕೊಂಡು ನಿನ್ನ ಹತ್ತಿರ ಬರ್ತೀನಿ ಸ್ವಲ್ಪ ತಡಿ."</p>
<p>"ಥಿou ಜoಟಿ'ಣ ಟiಞe mಥಿ bಚಿbಥಿ........."</p>
<p>ಅಷ್ಟು ಹೊತ್ತಿಗೆ ಬೊಂಬೆ ಬಾಯಲ್ಲಿ ಇಡುವ ನಿಪ್ಪಲ್ ಬಿದ್ದು ಹೋಗಿದೆ ಎಂದು ಗೊತ್ತಾಯಿತು. ಅದನ್ನು ಜಾತ್ರೆಯಲ್ಲಿ ಹುಡುಕುವುದು ಕಷ್ಟ. ಮೇಲಾಗಿ<br /><em>ಅಮೆರಿಕನ್ನಡದ ಕತೆಗಳು/೨೮೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೮೧</em><br />ಅಳು ನಿಲ್ಲಿಸುವುದು ಹೇಗೆ? ಎಂಬುದು, ಜೊತೆಗೆ ಆದಷ್ಟು ಕಡಿಮೆ ಸಮಯದಲ್ಲಿ ಡೊಮೆಸ್ಟಿಕ್ ಫ್ಲೈಟ್‍ಗೆ ಹೋಗಬೇಕು. ಛಿusಣom ಅವಾಂತರ ಮುಗಿಯಿತು ಎಂದರೆ ಈ ಅವಾಂತರ. ನನ್ನ ಸಹನೆ ಮೀರಿತ್ತು. ಇಂಗ್ಲೀಷಿನಲ್ಲಿ ಬೈದರೆ ಎಲ್ಲರಿಗೂ ತಿಳಿಯುತ್ತೆ ಎಂದು ಕನ್ನಡಕ್ಕೆ ಶರಣಾದೆ.</p>
<p>"ಬೇಡ ಎಂದೆ. ಕೇಳಲಿಲ್ಲ. ಕಟ್ಕೊಂಬಂದೆ. ಪ್ರಾಣಕ್ಕಿಂತ ಹೆಚ್ಚು ಪ್ರೀತಿಸ್ತೀನಿ ಎಂದೆ. ಹಾಡೊಂದು ನನ್ನ ಪ್ರಾಣ. ಪ್ರೀತಿಸೋದು ನಿನ್ನ ಬೊಂಬೆ. ಏನಾದರೂ ತುರುಕು ಅನಿಷ್ಟದ ಬಾಯಿಗೆ. ಇಂಥ ಮಕ್ಕಳು ಯಾರಿಗೂ ಬೇಡ."</p>
<p>"ಅಮ್ಮಾ! eveಡಿಥಿboಜಥಿ is ಟooಞiಟಿg ಚಿಣ ಥಿou!! ಃಡಿoಚಿಜಛಿಚಿsಣiಟಿg eಜiಣoಡಿ ತರಹ ಬಿತ್ತರಿ !! .. ಆಕಾಶವಾಣಿಗೂ ಹೇಳಿಬಿಡು.</p>
<p>ಕೈಲಿದ್ದ boಚಿಡಿಜiಟಿg ಠಿಚಿss ನ ಛಿoಡಿಟಿeಡಿ ಹರಿದೆ. ಕಿವಿಗೆ ಹಾಕ್ಕೊಳ್ಳೊ ರೀತಿಯಲ್ಲಿ ಚೂಪು ಮಾಡಿ ಬೊಂಬೆ ಬಾಯಿಗೆ ತುರುಕಿದೆ. ಅಳು ನಿಲ್ಲಲೇ ಇಲ್ಲ. ಬದಲಾಗಿ ನನ್ನ ಮಗಳೂ ಅಳಲು ಶುರುಮಾಡಿದಳು.</p>
<p>"ಒಥಿ bಚಿbಥಿ is huಟಿgಡಿಥಿ ! ಥಿou ಠಿuಣ ಠಿಚಿಠಿeಡಿ ಣo mಥಿ bಚಿbಥಿ's mouಣh. ಥಿou ಚಿಡಿe meಚಿಟಿ."</p>
<p>ಪ್ರಪಂಚ ತಲೆ ಮೇಲೆ ಬಿದ್ದಂತಾಯಿತು ! ! !</p>
<p>ತಿರುಪತಿ ತಿಮ್ಮಪ್ಪನ ನೆನಪು....</p>
<p>"ಒಚಿಥಿ I heಟಠಿ ಥಿou!! "</p>
<p>'ಊಇ ಒಂಓ' ತರಹ ಬಂದ.</p>
<p>"Pಟeಚಿse ಣಚಿಞe ಣhe bಚಿಣಣeಡಿಥಿ ouಣ. ಖಿhಚಿಣ ತಿiಟಟ ಜo ಜಿoಡಿ ಣhe ಣime beiಟಿg....."</p>
<p>ನನಗೆ ತಿಳಿಯದಿರುವ ವಿಷಯ 'bಚಿಣಣeಡಿಥಿ ಎಲ್ಲಿದೆ?' ಎಂಬುದು. ನನಗೆ ಗೊತ್ತಿದ್ದಿದ್ದು ಅದಕ್ಕೆ bಚಿಣಣeಡಿಥಿ ಬೇಕು ಎಂದು ಮಾತ್ರ. ಅದೂ Iಟಿಜiಚಿಟಿ sಣoಡಿe shoಠಿಠಿiಟಿg ಟisಣ ನಲ್ಲಿ ಬರೆದಿದ್ದರಿಂದ. ಬೊಂಬೆಗೆ ಎರಡು ೦೦ ಬ್ಯಾಟರಿ....</p>
<p>'Wiಟಟ ಥಿou ಠಿಟeಚಿse heಟಠಿ me?', ನನ್ನಲ್ಲಿ ಉಳಿದ ದೈನ್ಯತೆ ಖರ್ಚುಮಾಡಿ, ಅವಮಾನ ಸಹಿಸಿಕೊಂಡು, ತಿರುಪತಿ ತಿಮ್ಮಪ್ಪನ ಭಕ್ತನಂತೆ ಊe-mಚಿಟಿ ನ ಕೇಳಿದೆ.</p>
<p>ಅವನು bಚಿbಥಿ ನ ಮೇಲೆ ಕೆಳಗೆ ನೋಡಿದ ಜoಛಿಣoಡಿ ನಂತೆ ಬಟ್ಟೆ ಸರಿಸಿ ಹಿಂದೆ ಮುಂದೆ ಓದಲು ಶುರು ಮಾಡಿದ.</p>
<p>"ಅಮ್ಮ he is mಚಿಞiಟಿg shಚಿme shಚಿme..."</p>
<p>"ಸುಮ್ಮನಿರು ಮರಿ" ("ಅವನಿಗಾದರೂ ಸ್ವಲ್ಪ - ಕನಿಕರ ಇರಲಿ") ನನ್ನ ಗ್ರಹಚಾರ.</p>
<p>"ಆo ಥಿou hಚಿve moಟಿeಥಿ?" ಅಂದ.</p>
<p>ನನ್ನ ಗಾಭರಿ ಹೆಚ್ಚಿತು. ಛಿusಣom-bombಚಿಥಿ ಛಿhಚಿಟಿge oಜಿ ಜಿಟighಣ ಕೇಳಿದ್ದ hoಡಿಡಿoಡಿ ಒಮ್ಮೆಲೇ ನನ್ನ ನೆನಪಿಗೆ ಬಂತು.</p>
<p>"ಆo ಥಿou hಚಿve ಚಿ Peಟಿಟಿಥಿ"</p>
<p>ತಡಕಾಡಿ ಹುಡುಕಾಡಿ ಅಮೇರಿಕೆಯ ಠಿeಟಿಟಿಥಿ ತೆಗೆದುಕೊಟ್ಟೆ.</p>
<p>ಅದೇನು ಮಾಡಿದನೋ ಕ್ಷಣದಲ್ಲಿ "ಮಗು ಅಳು" ನಿಲ್ಲಿಸಿದ. ನಾನು ದೇವರಿಗೆ ಹರಕೆ ಹೊತ್ತಿದ್ದು ಮುಗಿಸಿದ ಕ್ಷಣದಲ್ಲೇ ಅಳು ನಿಂತಿತ್ತು. ನನ್ನ ಹರಕೆ ಫಲಿಸಿತ್ತು.</p>
<p>ತಿಮ್ಮಪ್ಪನಿಗೆ ಣhಚಿಟಿಞs !</p>
<p><strong><em>-ಡಾ|| ಕಟ್ಟೆ ಅನಿಲೇಶ್</em></strong>(ಆರ್ಡ್‍ಸ್ಲೇ, ನ್ಯೂಯಾರ್ಕ್)</p>
<p>
<strong>ನಿಮಿತ್ತ ಮಾತ್ರರು</strong>
</p>
<p>ಆಸ್ಪತ್ರೆಯೊಳಗೆ ಬಂದ ಜಾರ್ಜ್ ತಲೆತಗ್ಗಿಸಿ, ಏನೋ ಕಳ್ಳತನ ಮಾಡಿದವರಂತೆ ಹೆಜ್ಜೆಯನ್ನು ನಿಧಾನವಾಗಿಡುತ್ತಾ ತಮ್ಮ ಪತ್ನಿ ಜ್ಯೂಲಿ ಇದ್ದ ವಾರ್ಡಿನತ್ತ ತಿರುಗಿದರು.</p>
<p>ನಿಧಾನವಾಗಿ ತಲೆ ಎತ್ತಿ ಜ್ಯೂಲಿಯನ್ನು ಅರಸಿದರು. ಗಂಡನನ್ನು ಕಂಡು ಜ್ಯೂಲಿಯ ಕಣ್ಣುಗಳು ಮಿಂಚಿದವು. ಗಂಡನನ್ನು ಆದರದಿಂದ ಹತ್ತಿರಕ್ಕೆ ಕರೆದಳು.</p>
<p>ಭಾರವಾದ ಹೆಜ್ಜೆಗಳನ್ನು ಮತ್ತೂ ಭಾರವಾದಂತೆ ಕಿತ್ತೂ ಕಿತ್ತೂ ಹತ್ತಿರಕ್ಕೆ ಬಂದರು. ಆದರೂ ಅವಳ ಪಕ್ಕದಲ್ಲೇ ಮಲಗಿದ್ದ ಕೂಸನ್ನು ನೋಡುವ ಧೈರ್ಯ ಬರಲಿಲ್ಲ.</p>
<p>"ಹೇಗಿದ್ದಿ ಜ್ಯೂಲಿ? ನಾನು ಆಗ್ಲೇ ಬರ್ಲಿಲ್ಲಾಂತ ಏನೂ ಬೇಜಾರಿಲ್ಲವಷ್ಟೇ?" ಅವರು ನುಡಿದರು. ಆದರೆ ಈಗ ಬಂದದ್ದು ತಮಗೆ ಹೇಗೆ ಹೇಗೋ ಆಗುತ್ತಿದೆ ಎಂಬಂತಿತ್ತು ಆ ನುಡಿ.</p>
<p>"ಹ್ಞೂಂ, ಅನ್ನಿಸ್ತು. ನನ್ನ ಸುಖ ದುಃಖಗಳಲ್ಲಿ ನಿಮ್ಗೆ ಸಮಪಾಲಿದ್ದರೂ, ನನ್ನ ನೋವು, ಆನಂದ ಹಂಚಿಕೊಳ್ಳಲು ಹತ್ರ ನನ್ನವ್ರು ಯಾರೂ ಇಲ್ವಲ್ಲಾಂತ, ಹೋಗ್ಲಿ ಈಗ ಜ್ಯುನಿಯರ್ ಹೇಗಿದ್ದಾನೊ ಹೇಳಿ" ಎಂದು ಲಗುಬಗೆಯಿಂದ ಜ್ಯೂಲಿ ನುಡಿದಳು. ಅವಳು ಆನಂದದ ತುದಿಯ ಮೆಟ್ಟಿಲಿನಲ್ಲಿದ್ದಳು.</p>
<p>ಜಾರ್ಜ್‍ರ ಕಣ್ಣು ನಿಧಾನವಾಗಿ ಪಕ್ಕದಲ್ಲಿ ಮಲಗಿದ್ದ ಮಗುವನ್ನು ನೋಡಿತು. ಆಸ್ಪತ್ರೆಯ ಮಕ್ಕಳು ಯಾವ ಜನಾಂಗ, ಜಾತಿ ಆದರೂ ಹುಟ್ಟಿದ ದಿನ ಒಂದೇ ಬಣ್ಣ, ಒಂದೇ ರೂಪವಾಗಿ ಕಾಣುತ್ತವೆ. ದಿನ ಕಳೆದಂತೆ ಜನಾಂಗದ ಮೈ ಬಣ್ಣ, ರೂಪಕ್ಕೆ ತಿರುಗುವುದು. ಹಿರಿಯ ಡಾಕ್ಟರಾದ ಜಾರ್ಜ್ ಬಲ್ಲವರಾಗಿ, ಮಗುವನ್ನು<br /><em>ಅಮೆರಿಕನ್ನಡದ ಕತೆಗಳು/೨೮೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೮೩</em><br />ನಿರ್ವಿಕಾರವಾಗಿ ನೋಡಿದರು. ಎಡಿನ್‍ಬರೋ ಮೆಡಿಕಲ್ ಕಾಲೇಜಿನ ಪ್ರಾಧ್ಯಾಪಕರಾಗಿಯೂ, ಪಕ್ಕದ ಆಸ್ಪತ್ರೆಯ ಸರ್ಜರಿಯ ಮುಖಂಡರಾಗಿಯೂ ಜಾರ್ಜ್ ಕೆಲಸ ಮಾಡುತಿದ್ದರು.</p>
<p>ಮೊದಲಿನಿಂದಲೂ, ಮಾನವನ ನಡತೆ, ನುಡಿ, ನೀತಿಗೆ ತುಂಬಾ ಬೆಲೆ ಕೊಡುತ್ತಿದ್ದ ಜಾರ್ಜ್ ತಾವೆಂದೂ ಜಾರದಂತೆ ತಮ್ಮ ಮೂವತ್ತು ವರ್ಷಗಳನ್ನು ಕಳೆದಿದ್ದರು. ತಮ್ಮ ಗೆಳೆಯರಿಗೆ ಬಿಡಿಸಲಾರದ ಕಗ್ಗಂಟಾಗಿದ್ದರೂ, ಜಾರ್ಜ್ ಎಂದೂ ಸನ್ಯಾಸಿಯಾಗ ಬಯಸಿರಲಿಲ್ಲ.</p>
<p>ಸ್ಕಾಟ್‍ಲೆಂಡಿನ ಹಳ್ಳಿಯೊಂದರಲ್ಲಿ ವಾರಾಂತ್ಯವನ್ನು ಕಳೆಯಲು ಹೋಗಿದ್ದಾಗ, ಅಕಸ್ಮಾತ್ ಭೇಟಿಯಾದ ಜ್ಯೂಲಿ ಅವರ ಗಮನ ಸೆಳೆದಳು. ಇಪ್ಪತ್ತು ವರ್ಷದ ಹುಡುಗಿ ನಾಚುತ್ತಾ ಕದದ ಹಿಂದೆ ನಿಂತು ಬಂದವರನ್ನು ನೋಡಿ, ತಾಯಿಯ ಕೈಗೆ ಟ್ರೇ ಕೊಡುವುದನ್ನು ಕಂಡು ಜಾರ್ಜ್ ವಿಸ್ಮಿತರಾದರು. ಹುಡುಕಿದ್ದರೂ ಇಂತಹ ಲಜ್ಜೆಯ ಮುದ್ದೇ ಇಡೀ ಇಂಗ್ಲೀಷ್ ದ್ವೀಪದಲ್ಲೇ ಅಪರೂಪವೆನ್ನಿಸಿತು.</p>
<p>ತಾವಾಗಿ ಹಿರಿಯರ ಅನುಜ್ಞೆ ಪಡೆದು, ಜ್ಯೂಲಿಯನ್ನು ಮದುವೆ ಆಗಿ ಎಡಿನ್‍ಬರೋಗೆ ಮರಳಿದರು. ಗೆಳೆಯರಿಗೆಲ್ಲಾ ವಿಸ್ಮಯ, ಆನಂದ ಎರಡೂ ಆದವು, ಜ್ಯೂಲಿ ಎಷ್ಟಾದರೂ ಹಳ್ಳಿಯ ಹುಡುಗಿ. ಕೆಲಸ ಕಾರ್ಯದಲ್ಲಿ ಅತಿ ನಿಪುಣೆ. ಯಾರ ಕೆಲಸದ ಮೇಲೂ ಅವಳಿಗೆ ನಂಬಿಕೆ ಸಾಲದಾಗಿ ಎಲ್ಲಾ ಕೆಲಸದವರೂ ಅವರ ಮನೆಗಳಿಗೆ ಮರಳಬೇಕಾಯಿತು. ಎಲ್ಲವನ್ನೂ ತಾನೇ ಸುಸಜ್ಜಿತವಾಗಿ ಮಾಡಿ, ಗಂಡನಿಗೆ ಹೊತ್ತು ಹೊತ್ತಿಗೆ ಊಟ ತಿಂಡಿ, ಬೇಕು ಬೇಕಾದುದನ್ನೆಲ್ಲಾ ಮಾಡಿಕೊಡುತ್ತಿದ್ದಳು. ಕೆಲಸಕ್ಕೆ ಜಾರ್ಜ್ ಹೊರಡುವ ವೇಳೆಗೆ ಸರಿಯಾಗಿ ಇಸ್ತ್ರಿಯಾದ ಬಟ್ಟೆ, ಓಗೆದ ಕಾಲುಚೀಲ, ಕರ್ಚಿಫ್, ಟೈ ಪ್ರತಿಯೊಂದನ್ನೂ ತಾನೇ ನೋಡಿ ಕೊಡುತ್ತಿದ್ದಳು, ಅವಳಿಗೆ ಆಲಸ್ಯವೇ ಕಾಣುತ್ತಿರಲಿಲ್ಲ.</p>
<p>ಜಾರ್ಜ್ ನಗುತ್ತಿದ್ದರು, "ಗಂಡನನ್ನು ಶುದ್ಧ ಶೋಂಭೇರಿ ಮಾಡಿ ಬಿಡುತ್ತಿದ್ದಿ. ಹೀಗಾದ್ರೆ ನಲ್ವತ್ತು ವರ್ಷಕ್ಕೆ ನಾನು ನಾಲ್ಕು ಟನ್ ತೂಗುತ್ತೀನಿ" ಎನ್ನುತ್ತಿದ್ದರು, ಜೂಲಿ ನವವಧುವಿನಂತೆ ಕೆಂಪಾಗಿ ನಗುತ್ತಿದ್ದಳು.</p>
<p>ಹತ್ತು ವರ್ಷ ಮದುವೆ ಜೀವನ ನಡೆಸಿದರೂ ಜ್ಯೂಲಿ ಮಕ್ಕಳ ತಾಯಿ ಆಗಲಿಲ್ಲ. ಜಾರ್ಜ್ ಅದರ ಬಗ್ಗೆ ಯೋಚಿಸದಿದ್ದರೂ ಜ್ಯೂಲಿ ಹತ್ತಾರು ಸಲ ಗಂಡನಿಗೆ, "ಮಕ್ಳು ಬೇಡವೇನ್ರೀ?" ಅನ್ನುವುದು ಬಿಡಲಿಲ್ಲವಾಗಿ, "ಹ್ಞೂಂ ಬೇಕು, ದೇವ್ರು ಕೊಟ್ಟಾಗ ಆಗ್ಲಿ ಬಿಡು, ಯಾಕೆ ಯೋಚನೆ?" ಎಂದು ಲೋಕಾಭಿರಾಮವಾಗಿ ನುಡಿದುಬಿಡುತ್ತಿದ್ದರು. ಆದರೆ ಜ್ಯೂಲಿಗೆ ಆ ಮಾತು ಹಿತ ಕಾಣುತ್ತಿರಲಿಲ್ಲ. ಗಂಡ ಆಸ್ಪತ್ರೆಗೆ ಕೆಲಸಕ್ಕೆ ಹೋದಮೇಲೆ, ತಾನೇ ತನಗೆ ತಿಳಿದ ಹೆಣ್ಣು ಡಾಕ್ಟರ ಬಳಿ<br />ಹೋಗಿ ತನ್ನನ್ನು ಪರೀಕ್ಷಿಸಿಕೊಂಡಳು ಅವಳಲ್ಲಿ ಯಾವ ವಿಧವಾದ ಕೊರತೆಯೂ ಇಲ್ಲವೆಂದು ತಿಳಿದಮೇಲೆ ಮತ್ತೆ ಮುಗ್ಧತೆಯಿಂದ ಗಂಡನಿಗೆ ಹೆಣ್ಣು ಡಾಕ್ಟರು ಹೇಳಿದ್ದನ್ನು ತಿಳಿಸಿ, "ಮತ್ಯಾಕೆ ಮಕ್ಳಾಗಲಿಲ್ಲ?" ಎಂದಳು.</p>
<p>ಮೊದಲ ಸಲ ಜಾರ್ಜ್ ಬೆಚ್ಚಿದರು. ತಮ್ಮ ಹೆಂಡತಿಯ ಬಯಕೆ ತಮ್ಮಿಂದಾಗಿ ಈಡೇರಲಾರದೆ? ಎಂದು ಅನ್ನಿಸಿ ತಮ್ಮನ್ನು ತಾವೇ ಪರೀಕ್ಷಿಸಿಕೊಂಡರು. ಅವರ ಅನುಮಾನ ನಿಜವಾಗಿಯೂ ಪ್ರತ್ಯಕ್ಷವಾಗಿತ್ತು. ಆದರೆ ಅರಿಯದ ಹಳ್ಳಿಯ ಹುಡುಗಿ ಜ್ಯೂಲಿಗೆ ಹೇಳದಾದರು.</p>
<p>ಅಷ್ಟರಲ್ಲಿ ಜಾರ್ಜ್‍ರಿಗೆ ಭಾರತಕ್ಕೆ ಬರುವ ಅವಕಾಶ ಸಿಕ್ಕಿ ಇಬ್ಬರೂ ಮದ್ರಾಸಿಗೆ ಬಂದು ಇಳಿದರು. ಬಂದ ಕೆಲವಾರು ತಿಂಗಳು ಜ್ಯೂಲಿ ತನ್ನ ಹಂಬಲ ಮರೆತಳು.</p>
<p>ಹೊಸ ಜಾಗ, ಹೊಸ ಜನರ ಪರಿಚಯವಾಗತೊಡಗಿತು. ಒಂದು ದಿನ ಮದ್ರಾಸ್ ಬೀಚಿನಲ್ಲಿ ತಮಾಷೆಗೆ ಜಾರ್ಜ್ ಹಸ್ತ ಸಾಮುದ್ರಿಕೆಯವನ ಮುಂದೆ ಕೈ ನೀಡಿದರು. ಆತ ಹೇಳುವುದೆಲ್ಲಾ ಸಮರ್ಪಕವಾಗಿ ತೋರಿತು.</p>
<p>"ಮಕ್ಳಾಗ್ತಾರೆಯೆ? ಜ್ಯೂಲಿ ಪಕ್ಕದಿಂದ ಕೇಳಿದಳು. ಜಾರ್ಜ್ ಚೇಳು ಕಚ್ಚಿದವನಂತೆ ಕೈ ಎಳೆದುಕೊಳ್ಳ ಹೋದರು. ಆದರೆ ಶಾಸ್ತ್ರದವನು ಕೈಯನ್ನು ಬಿಗಿಯಾಗಿ ಹಿಡಿದಿದ್ದ, "ಮೂರು ಮಕ್ಕಳ ಯೋಗವಿದೆ" ಎಂದ.</p>
<p>ಜಾರ್ಜ್ ಅವನ ಮುಂದೆ ಕಾಸು ಹಾಕಿ ಮಡದಿಯೊಂದಿಗೆ ಬೀಚ್ ಕಡೆ ಕಾಲು ಬೆಳೆಸಿದರು. ಮನಸ್ಸಿನಲ್ಲಿ ಒಂದು ವಿಧವಾದ ನೋವಿನ ಅಲೆ ಎದ್ದಿತ್ತು.</p>
<p>*****</p>
<p>ಅಂದು ಬೆಳಿಗ್ಗೆ ಮಹಾಭಾರತದ ಇಂಗ್ಲೀಷ್ ತರ್ಜುಮೆ ಓದುತ್ತಿದ್ದಾಗ ಧೃತರಾಷ್ಟ್ರ, ಪಾಂಡು, ವಿದುರರ, ಜನ್ಮ ವೃತ್ತಾಂತವನ್ನು ತಿಳಿದಾಗ ಅವರ ಮೈಯಲ್ಲ ನವಿರೆದ್ದಿತು. ಮಕ್ಕಳಿಲ್ಲದೆ ಸತ್ತ ವಿಚಿತ್ರವೀರ್ಯರ ಮಡದಿಯರಿಗೆ, ಸಂಯಮ ಶೀಲ ವ್ಯಾಸಮಹರ್ಷಿಗಳು ತಾಯಿ ಆಜ್ಞೆಯಂತೆ ಮಕ್ಕಳ ದಾನ ನೀಡಿದ್ದರು. ಮತ್ತೆ ಪಾಂಡವರು... ಪರಪುರುಷರ ಸಂಘದಿಂದ ಹುಟ್ಟಿದರು ಎಂದು ಓದಿದಾಗ ಅವರಿಗೆ ಹೇಗೆ ಹೇಗೋ ಆಯಿತು.</p>
<p>ನಾಲ್ಕಾರು ದಿನ ಕಳೆದ ಮೇಲೆ ಒಂದು ದಿನ ಮಡದಿಯ ಬಳಿ ಕುಳಿತರು. ಗಂಡನ ಮೌನದ ಅರ್ಥ ತಿಳಿಯದ ಜ್ಯೂಲಿ "ಯಾಕೆ ತಲೆ ನೋವೇ?" ಎಂದಳು.</p>
<p>"ಹ್ಞಾಂ... ಇಲ್ಲ.. ಜ್ಯೂಲಿ.. ನಾನು ಹೇಳಿದ ಹಾಗೆ ಕೇಳ್ತೀಯಾ?" ಜಾರ್ಜ್ ಪೀಠಿಕೆ ಹಾಕಿದರು. ಜ್ಯೂಲಿಗೆ ಗಂಡನ ರೀತಿ ಹೊಸದಾಯಿತು. "ಮತ್ತೆ ಇನ್ಯಾರು ಹೇಳಿದ ಹಾಗೆ ಕೇಳ್ತಿದ್ದೀನಿ?" ಎಂದಳು.</p>
<p>ಅವರೂ ಉಗುಳು ನುಂಗಿ ಕೊನೆಗೆ ನುಡಿದರು. "ಅದಲ್ಲ .... ಇವತ್ತು ರಾತ್ರಿ....<br /><em>ಅಮೆರಿಕನ್ನಡದ ಕತೆಗಳು/೨೮೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೮೫</em><br />ನಾನು ಬೇರೆ ರೂಮ್ನಲ್ಲಿ ಮಲಗ್ತೀನಿ, ಅರ್ಧ ರಾತ್ರೀಲಿ ನಿನ್ನ ಬಳಿ ಬರ್ತೀನಿ. ದೀಪ ಹಾಕ್ಬೇಡಾ. ಮುಟ್ಟಬಾರದು. ನಾನು ಏನು ಮಾಡಿದ್ರೂ ಸುಮ್ನೆ ಕಟ್ಟಿಗೆ ಹಾಗಿರ್ಬೇಕು ಹಾಗಿರ್ತೀಯಾ ಚಿನ್ನ"?</p>
<p>ಜ್ಯೂಲಿಗೆ ಕತ್ತಲಲ್ಲಿ ಮಲಗುವುದೇನೂ ಹೊಸದಾಗಿರಲಿಲ್ಲ. ಆದರೆ ಗಂಡ ಎಂದೂ ಹತ್ತು ವರ್ಷದಿಂದ ಬೇರೆ ಮಲಗಿರಲಿಲ್ಲ. ಹೀಗೆ ಕಡ್ಡಾಯವನ್ನೂ ವಿಧಿಸಿರಲಿಲ್ಲ. "ಆಗ್ಬಹುದು... ಯಾಕೇಂತ ಹೇಳಿ, ಮತ್ತೆ ನಾನು... ಇವತ್ತು ಒಂದು ಪುಸ್ತಕ ಓದಿದೆ, ಕಾಮಶಾಸ್ತ್ರ ಅಂತ... ಅದ್ರಲ್ಲಿ ಕತ್ಲಲ್ಲಿ ಗಂಡನ ಜೊತೆ ಮಲಗಬಾರ್ದು ಅಂಥ ಬರ್ದಿದ್ದಾರೆ... ಹಾಗೆ ಮಲಗಿದ್ದಾಗ ಮಕ್ಳಾದ್ರೆ ರಿಟಾರ್ಟೆಡ್ ಆಗೋ ಸಂಭವದ ಜೊತೆ, ಮನಸ್ನಲ್ಲಿ ಯಾರ ರೂಪು ಮೂಡುತ್ತೋ ಹಾಗೇ ಹುಟ್ಟುತ್ತವಂತೆ ಮತ್ತೆ ನನ್ಗೆ ಹಾಗಿದ್ದಾಗ ಮಗು ಆದ್ರೆ ಇನ್ಯಾರ ತರಹ ಇರೋದು ಬ್ಯಾಡಾಂತ ಅನ್ನಿಸ್ತದೆ ಡಾರ್ಲಿಂಗ್. ನಿಮ್ಮ ಹಾಗೇ ನೀಲಿ ಕಣ್ಣು, ಸಿಲ್ವರ್‍ಕ್ರೀಮ್ ಕೂದಲು ನನ್ನ ಮಗೂಗೆ ಇರ್ಬೇಕು. ಮತ್ತೆ...</p>
<p>ಜಾರ್ಜ್ ಅವಳ ಬಾಯನ್ನು ಅಲ್ಲೇ ಅದುಮಿದರು, ಅವಳ ಮಾತು ಅವರ ಹೃದಯವನ್ನೇ ಭೇದಿಸಿದಂತಾಯಿತು. ಬಲವಂತದ ನಗೆ ಅವರ ಮುಖದಲ್ಲಿ ಮಿಂಚಿತು, "ಇದು .... ಒಂಥರ ಔಷಧ ಅಂತ ಯಾರೋ ಏನೋ ಕೊಟ್ಟಿದ್ದಾರೆ ಡಾರ್ಲಿಂಗ್, ನೋಡೋಣಾಂತ.... ನಿನ್ನ ಆಸೆ ಫಲಿಸಬಹುದು ಜ್ಯೂಲಿ...."</p>
<p>ಜ್ಯೂಲಿ ಗರ್ಭಿಣಿಯೆಂದು ತಿಳಿದ ಮೇಲಂತೂ ಜಾರ್ಜ್ ಒಂದು ವಿಧವಾದ ನೋವು - ನಲಿವಿನ ಮಿಶ್ರಣವಾದರು. ಜ್ಯೂಲಿಯ ಪೂರ್ಣ ಆನಂದ ಅವರ ಪಾಲಿಗಿರಲಿಲ್ಲ. ಮಿತ್ರ ಕೇಶವನನ್ನು ಕಂಡಾಗಲೆಲ್ಲಾ ಏನೋ ಸಂಕೋಚ. ಆದರೆ ಕೇಶವ ಮಿತ್ರನ ಸಂಕೋಚವನ್ನು ಅರ್ಥ ಮಾಡಿಕೊಂಡಿದ್ದರಾಗಿ, "ನಾವು ನಿಮಿತ್ತ ಮಾತ್ರರು ಜಾರ್ಜ್, ಕೊಡುವ ದಾನಿ ಬೇರೆ, ಎಲ್ಲಾ ಅವನ ಇಚ್ಛೆ. ಸಂಕೋಚಕ್ಕೆ ಎಡೆಯೇ ಇಲ್ಲ" ಎಂದು ಗೀತೆಯ ಒಂದು ಪ್ರತಿಯನ್ನು ಜಾರ್ಜ್ ಕೈಗೆ ಕೊಟ್ಟು, ಅನೇಕ ಸಲ ಸಂತೈಸಿದ್ದರು. ಜಾರ್ಜ್ ಮಾತನಾಡದಿದ್ದರೂ, ಸ್ವಲ್ಪಮಟ್ಟಿಗೆ ಸ್ಥಿರ ಚಿತ್ತರಾಗಲು ಗೀತೆ ಕಾರಣವಾಯಿತು.</p>
<p>ಆದರೂ ಜ್ಯೂಲಿಯ ಹೆರಿಗೆ ದಿನ ಅವರ ಸ್ಥಿರ ಪ್ರಕೃತಿ ಕಾಣದ ಭಯಕ್ಕೆ ಕೈಕಾಲು ಕೊಟ್ಟು ಕುಣಿಯಿತು, ಹೆರಿಗೆಯಾಗಿ ಗಂಡು ಕೂಸೆಂದು ತಿಳಿದಾಗಲೂ ಜಾರ್ಜ್ ಆಸ್ಪತ್ರೆಗೆ ಬರಲು ಹಿಂದೇಟು ಹಾಕಿದರು.</p>
<p>"ಕಂಗ್ರಾಟ್ಸ್, ಮಗುವನ್ನು ನೋಡಿದಿರಾ? ಕೇಶವ ಕೇಳಿದಾಗ ಆ ಧೈರ್ಯ ಬಂದಿಲ್ಲಪ್ಪ. ಹೋಗಿ ನೋಡ್ತೀನಿ. ಜ್ಯೂಲಿ ಕಾದಿರ್ತಾಳೆ... ನಿಮಗೆ ಥ್ಯಾಂಕ್ಸ್ ಹೇಳಬೇಕಾಗಿತ್ತು, ವರದಾನ ಪುರುಷರು .... ಬರ್ತಿರಾ ಜೊತೆ?" ಎಂದರು.</p>
<p>ಕೇಶವ್ ಮಿತ್ರನ ಕೈಯನ್ನು ಗಡುಸಾಗಿ ಅದುಮಿ, "ಛೇ ಎಂಥಾ ಮಾತು ಆಡ್ತೀರಿ ಜಾರ್ಜ್" ಬಿಡ್ತು ಬನ್ನಿ. ಭಗವಂತನನ್ನು ಅಷ್ಟು ಬೇಗ ನಾವು ಡಾಕ್ಟರುಗಳೇ ಮರೆತರೆ ಮತ್ಯಾರು ನೆನಸ್ತಾರೆ? ನಾವು ನೆನಸಿದ ಹಾಗೆ ಎಷ್ಟು ಸಲ ಆಗುತ್ತೆ ಹೇಳಿ? ಎಂತೆಂತಹ ವಿಚಿತ್ರಗಳನ್ನು ನೋಡ್ತೀವಲ್ಲ" ಎಂದರು.</p>
<p>ಅಂತೂ ಆಸ್ಪತ್ರೆಗೆ ಬಂದು, ವಾರ್ಡಿನ ಒಳಹೊಕ್ಕು ಜ್ಯೂಲಿಯ ಹತ್ತಿರ ಬಂದು, ಮಗುವಿನ ಕಡೆ ದೃಷ್ಟಿ ಹಾಯಿಸಿದ್ದೂ ಆಗಿತ್ತು.</p>
<p>ಮಗು ಬಿಳುಪಾಗಿಯೇನೋ ಇತ್ತು. ಕೇಶವ್ ಸಹ... ಹಾಲು ಬಿಳುಪಿನ ಮನುಷ್ಯ... ಆದರೆ...</p>
<p>"ಯಾಕ್ರಿ? ಮಗೂನ ಎತ್ಕೋಳ್ಕೋಕೆ ಡಾಕ್ಟರಿಗೆ ಬರದೇನು? ಅಪರೂಪಕ್ಕೆ ಹುಟ್ಟಿದೋನ್ನ ಎತ್ಕೊಳಿ," ಜ್ಯೂಲಿ ಆಜ್ಞಾಪಿಸಿದಳು. ಇಂದು ತಾಯಿ ಆಗಿ ಬಂಜೆತನಕ್ಕೆ ಮೋಕ್ಷಕೊಟ್ಟು, ಜ್ಯೂಲಿ ಗೆಲುವಿನ ಹಂತ ಹತ್ತಿದ್ದಳು.</p>
<p>ನಿಧಾನವಾಗಿ ಜಾರ್ಜ್ ಕೂಸನ್ನು ನಡುಗುವ ಕೈಗಳಿಂದ ಕೈಗೆತ್ತಿಕೊಂಡರು. ಹೃದಯ ಜೋರು ಜೋರಾಗಿ ಬಡಿದುಕೊಂಡಿತು. ಕಣ್ಣಿನ ರೆಪ್ಪೆ ಮುಚ್ಚಿತ್ತಾಗಿ, ಕಣ್ಣು ಕಾಣಲಿಲ್ಲ. ರೆಪ್ಪೆಗೆ ಹುಬ್ಬಿಗೆ ಇನ್ನೂ ಕೂದಲು ಬಂದಿರಲಿಲ್ಲ. ನಿಧಾನವಾಗಿ ಅವರ ಕೈ ತಲೆಯನ್ನು ಮುಚ್ಚಿದ ಕುಲಾವಿಯನ್ನು ಸರಿಸಿತು, ಯಾವುದೋ ಕುರುಡು ಆಸೆ... ಆದರೆ ಆದರೆ ... ಅವರ ಕಣ್ಣು ಎಳೆ ತಲೆ ಬುರುಡೆ ನೋಡುವ ಬದಲು ಅತ್ತಕಡೆ ನಗುತ್ತಾ ನಿಂತಿದ್ದ ಕೇಶವನನ್ನು ನೋಡಿತು.</p>
<p>"ನಿಮ್ಮ ಹಾಗೇನೇ ಸಿಲ್ವರೀಕ್ರೀಮ್ ಕೂದ್ಲು ಡಾರ್ಲಿಂಗ್. ಕಣ್ಣು ಕೂಡಾ.. ನಿಮ್ಮ ಹಾಗೇನೇ ... ಇಂಗ್ಲೀಷ್ ಛಾನೆಲ್ ತರಹ ಬ್ಲೂ... ಜ್ಯೂಲಿ ಒಂದೇ ಸಮ ಸಂತೋಷದಿಂದ ಒದರಿದಳು.</p>
<p>ಜಾರ್ಜ್ ಬೆಚ್ಚಿ ಮಗುವನ್ನು ಬಿಗಿಯಾಗಿ ಹಿಡಿದು ಕೊಂಡರು. ಅವರ ಬಿಗಿತ ನೋವಾಗಿ ಮಗು ಅಳುತ್ತಾ ಕಣ್ಣು ಬಿಟ್ಟಿತು... ಅದೇ ನೀಲಿಕಣ್ಣು!! ... ಕೇಶವನಂತೆ ಕಪ್ಪು ಆಲ್ಲ! ... ಜ್ಯೂಲಿಯಂತೆ ಬ್ರೌನೂ ಅಲ್ಲ!</p>
<p>ಅವರ ಕಣ್ಣು ಕೇಶವನನ್ನು ಸಾವಿರ ಪ್ರಶ್ನೆಮಾಡಿ ಹಿಂದೆಯೇ ಭಕ್ತಿಯಿಂದ ಪ್ರಜ್ವಾಲ್ಯವಾಗಿ ಕಂಡಿತು. ಕೇಶವ, ಕೊಳಲು ಹಿಡಿದ ಕೇಶವನಾಗಿದ್ದ. "ನಾನು ಋತುಗಳಲ್ಲಿ ವಸಂತ, ತಿಂಗಳುಗಳಲ್ಲಿ ಮಾರ್ಗ ಶಿರ್ಷ... ಪ್ರಜನಶ್ಚಾಸ್ಮಿಕಂದರ್ಪಃ ... ಮಯೈವೈತೆನಿಹತಾಃ ಪೊರ್ವಮೇವ ನಿಮಿತ್ತಮಾತ್ರಂ ಭವ ಸವ್ಯ ಸಾಚಿನ್"</p>
<p>ಎಂದಂತಾಗಿ ಜಾರ್ಜ್ ಭಾವಪರವಶರಾಗಿ ಕಣ್ಣು ಮುಚ್ಚಿ ಕಣ್ಣು ತೆಗೆದಾಗ, ಅವರ ಕಣ್ಣಲ್ಲಿ ನೀರು ತುಂಬಿತ್ತು. ಕೇಶವ ಹೊರಟು ಹೋಗಿದ್ದರು.</p>
<p>"ಯಾಕೆ ಡಾರ್ಲಿಂಗ್ ಅಳ್ತೀರಾ,,, ಮತ್ತೆ ಒಂದ್ಮಾತು ಕೇಳ್ಬೇಕೆಂದು ಅಷ್ಟು<br /><em>ಅಮೆರಿಕನ್ನಡದ ಕತೆಗಳು/೨೮೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೮೭</em><br />ದಿನದಿಂದ ಅಂದ್ಕೊಂತೀನಿ ಮರ್ತೇ ಹೋಗುತ್ತೆ ಡಾರ್ಲಿಂಗ್" ಜ್ಯೂಲಿ ನುಡಿದಾಗ, ಜಾರ್ಜ್ ವಾಸ್ತವಕ್ಕೆ ಇಳಿದು, ಅಳುತ್ತಿರುವ ಮಗುವನ್ನು ಭಾಮೆಯ ಕೈಗಿತ್ತು, ಮಂಡಿಯೂರಿ, ಅವಳ ತಲೆ ಬಳಿ ತನ್ನ ತಲೆ ತಂದು "ಏನು ಜ್ಯೂಲಿ ಹೇಳು" ಎಂದರು. ಜ್ಯೂಲಿ ತನ್ನ ಕೈಗಳಿಂದ ಗಂಡನ ಕೂದಲು ಸವರಿ, "ಆದಿನ ನೀವು ಏನೇನೋ ಹೇಳಿದ್ರಲ್ಲಾ... ನಾನು ಕತ್ಲಲ್ಲಿ ಕಾಯ್ತಾನೇ ಇದ್ದೆ ನೀವು ಬರ್ಲೇ ಇಲ್ವಲ್ಲ ಬೆಳಕಾದ ಮೇಲೆ ಬಂದ್ರಿ" ಎಂದಳು.</p>
<p>ಜಾರ್ಜ್ ತಟಕ್ಕನೆ ಮೇಲೆದ್ದರು. ಅವರಿಗೆ ವಿಶ್ವ ಸುತ್ತಿದ ಹಾಗಾಯಿತು. ಮಿತ್ರ ಮಿತ್ರನಾಗಿಯೇ ಉಳಿದಿದ್ದ. ಪ್ರಕೃತಿಯನ್ನು ಗೆಲ್ಲಲು ಹೊರಟ ಮಾನವ ಸಣ್ಣ ಕ್ರಿಮಿ ಎನ್ನಿಸಿತು.</p>
<p>"ಎಲ್ಲಾ ಅವನ ಇಚ್ಛೆ" ಎಂದು ಜಾರ್ಜರ ಹೃದಯ ನುಡಿಯಿತು.</p>
<p><strong><em>-ಜಯಶ್ರೀ ರಾಜಾರಾಂ</em></strong>(ವಿಲಿಯಮ್ಸ್ ವಿಲ್ , ನ್ಯೂಯಾರ್ಕ್)</p>
<p>
<strong>ಸಂಬಂಧ</strong>
</p>
<p>
<em>ಓ ಐ ಲವ್ ಇಟ್. ಆರ್, ಡು ಐ? ಗೊತ್ತಿಲ್ವೇ. ನೆವರ್ ಮೈಂಡ್!</em>
</p>
<p>ಆಕೆ ವೆರಾಂಡದಲ್ಲಿ ಹೊಟ್ಟೆ ಮೇಲೆ ಮಲಕ್ಕೊಂಡು ಬಲಗೈಯಲ್ಲಿದ್ದ ವನಿಲ್ಲಾ ಐಸ್‍ಕ್ರೀಮ್ ಚೀಪುತ್ತಾ ಇಕನಾಮಿಕ್ಸ್ ಪುಸ್ತಕ ಓದುತ್ತಿದ್ದಳು. ಆತ ಪಕ್ಕದಲ್ಲಿ ಕಾಲಮೇಲೆ ಕಾಲು ಹಾಕಿ ಕುಳಿತು ಎರಡು ಕೈಯಿಂದ ಹಾಟ್‍ಡಾಗ್ ತಿನ್ನುತ್ತಿದ್ದ.</p>
<p>ತಲೆಯೆತ್ತಿ ಮುಗಳ್ನಗುತ್ತಾ ಆಕೆ ಹೇಳಿದಳು- 'ಹೈ''.</p>
<p>ಬಾಯಿತುಂಬಿಕೊಂಡೇ ಆತ ಹೇಳಿದ- 'ಹೈ, ಹೇಗಿದ್ದೀ?''</p>
<p>'ಫೈನ್... ಚೆನ್ನಾಗಿದೆಯಾ?'</p>
<p>'ಹುಂ, ವೆರಿಗುಡ್'</p>
<p>'ಎಲ್ಲಿ ತಕ್ಕೊಂಡಿ?'</p>
<p>'ಇಲ್ಲೇ, ಲೈಬ್ರರಿ ಪಕ್ಕ. ಹಳದಿ ವ್ಯಾನಲ್ಲಿ ಮಾರಿಕೊಂಡು ಬರ್ತಾರಲ್ಲಾ, ಅಲ್ಲಿಂದ.'</p>
<p>'ಗೊತ್ತಾಯ್ತು, ನಾನು ಟ್ರೈ ಮಾಡಿಲ್ಲ ಇನ್ನೂ'</p>
<p>'ಯಾಕೆ?'</p>
<p>'ಗೊತ್ತಿಲ್ಲ... ಚಾನ್ಸ್ ಸಿಗ್ಲಿಲ್ಲ ಕಾಣತ್ತೆ'</p>
<p>'ಟ್ರೈ ಮಾಡುವುದಾಗಿದ್ದಲ್ಲಿ ನಾನು ಹೋಗಿ ನಿಂಗೊಂದು ತಕ್ಕೊಂಡು ಬರ್ಲಾ, ವ್ಯಾನ್ ಇನ್ನು ಅಲ್ಲೇ ಇದೆ ಎಂದು ಕಾಣುತ್ತೆ'</p>
<p>'ನಿಂಗೆ ಯಾಕೆ ತೊಂದರೆ...'</p>
<p>'ತೊಂದರೆಯೇನು, ಐದು ನಿಮಿಷದೊಳಗೆ ಬರ್ತೇನೆ'</p>
<p>'ಯೇ ಥ್ಯಾಂಕ್ಸ್...'</p>
<p>ಕೆಲ ನಿಮಿಷಗಳಲ್ಲೆ ಆತ ಪೇಪರಲ್ಲಿ ಮುಚ್ಚಿದ್ದ ಬಿಸಿ ಬಿಸಿ ಹಾಟ್‍ಡಾಗ್ ತಂದಾಗ ಆಕೆ ನೆಲದಲ್ಲಿ ಕಾಲು ಬಿಡಿಸಿ ಕುಳಿತು ಆತನಿಗೇ ಕಾಯುವಂತಿದ್ದಳು. 'ಮಸ್ಟರ್ಡ್, ಕೆಚಪ್ ಎಲ್ಲಾ ಹಾಕ್ಕೊಂಡೇ ಬಂದೆ. ನಿಂಗೆ ಇಷ್ಟವಾಗುತ್ತೋ ಇಲ್ವೋ?'</p>
<p>ಆಕೆ ಅವಸರದಲ್ಲಿ ಪೇಪರ್ ಬಿಚ್ಚಿದಳು, ಒಂದು ಚೂರು ಬಾಯಿಗೆ ಹಾಕಿ ತಲೆಯಾಡಿಸಿ ಹೇಳಿದಳು- 'ವೆರಿಗುಡ್... ನಿಜಕ್ಕೂ.. ಬೆಸ್ಟ್'</p>
<p>ಆತನ ಮುಖದಲ್ಲಿ ಮಂದಹಾಸ. ಆಕೆಯ ಪಕ್ಕ ಸರಿದು ಕುಳಿತ. ಉಳಿದಿದ್ದ ಹಾಟ್‍ಡಾಗ್ ತಿಂದು ಮುಗಿಸಿದ. ಅರ್ಧ ಮುಗಿಸಿದ ಆಕೆ ತನ್ನ ಪರ್ಸ್ ತೆರೆದು ಹಣ ಲೆಕ್ಕ ಮಾಡುತ್ತಾ ಹೇಳಿದಳು.</p>
<p>'ಎಷ್ಟಾಯಿತು?'</p>
<p>'ಚಿಂತಿಲ್ಲ. ಅದು ನಂದು ಟ್ರೀಟ್'</p>
<p>'ಅದು ಸರಿಯಲ್ಲ. ಹೇಳು, ಎಷ್ಟು ಅಂತ?'</p>
<p>'ನಿಜಕ್ಕೂ, ಇವತ್ತು ನಂದು ಟ್ರೀಟ್. ಮುಂದಿನದ್ದು ನಿಂದು'</p>
<p>'ಓ.ಕೆ. ಸರಿ ಹಾಗಾದ್ರೆ. ಸ್ಸಾರಿ, ನನ್ನ ಹೆಸರೇ ಹೇಳ್ಳಿಲ್ಲ. ನಾನು ಜೇನ್'</p>
<p>'ನಾನು ಪೀಟರ್'</p>
<p>'ಏನು ಕಲಿತೀದ್ದಿ?'</p>
<p>'ಇಂಜಿನಿಯರಿಂಗ್, ಇಲೆಕ್ಟ್ರಿಕಲ್. ನೀನು?'</p>
<p>'ಹಿಸ್ಟರಿ ಮೇಜರ್. ನಂಗೂ ಇಂಜಿನಿಯರಿಂಗ್ ಕಲೀಬೇಕೆಂದಿತ್ತು. ಆದರೆ ಮ್ಯಾಥ್ಸ್ ತಲೆಗೇ ಹೋಗುವುದಿಲ್ಲ. ನೀವೆಲ್ಲಾ ಇಂಜಿನಿಯರಿಂಗ್ ಕಲಿಯುವವರೆಲ್ಲಾ ನಿಜಕ್ಕೂ ಬುದ್ಧಿವಂತರಪ್ಪಾ.'</p>
<p>'ಬುದ್ಧಿವಂತಿಕೆಯೊ ಏನೋ ಗೊತ್ತಿಲ್ಲಪ್ಪಾ. ಡಿಗ್ರಿ ಪಡೆದು ಒಳ್ಳೇ ಕೆಲಸ ಸಿಕ್ಕಿ ಚೆನ್ನಾಗಿ ಹಣ ಸಂಪಾದನೆ ಮಾಡುವುದು ಮುಖ್ಯ.'</p>
<p>'ತಮಾಷೆ ಮಾಡ್ತೀಯಾ? ಹಾಗಾದ್ರೆ ಇಂಜಿನಿಯರಿಂಗ್ ನಿಂಗೆ ಇಷ್ಟವಿಲ್ಲಾ.'</p>
<p>'ಇದೆ. ಶೂರ್. ಇಷ್ಟವಿಲ್ಲದೆ ಡಿಗ್ರಿ ಸೇರಲಿಕ್ಕಾಗುತ್ತಾ? ಆದ್ರೆ ಮುಖ್ಯ ಹಣ ಸಂಪಾದನೆ ತಾನೇ?'</p>
<p>ಆಕೆ ಉತ್ತಿರಿಸಲಿಲ್ಲ. ತನ್ನಲ್ಲೇ ತರ್ಕ ಮಾಡುವಂತಿದ್ದಳು. ಆತ ಕೇಳಿದ 'ಮತ್ತೆ ನಿಂದೇನು ಪ್ಲಾನ್?'</p>
<p>'ಗೊತ್ತಿಲ್ಲಪ್ಪಾ. ಮೊದಲು ಡಿಗ್ರಿ ಪಡೀಬೇಕು. ಹಿಸ್ಟರಿ ಡಿಗ್ರಿ ಇದ್ದರೆ ಎಲ್ಲಿ<br /><em>ಅಮೆರಿಕನ್ನಡದ ಕತೆಗಳು/೨೮೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೮೯</em><br />ಕೆಲಸ ಸಿಗುತ್ತೆ ಹೇಳು? ಕೆಲಸ ಹುಡುಕುವ ಮೊದಲು ದಕ್ಷಿಣ ಅಮೇರಿಕಾ ಸುತ್ತಾಡಿ ಬರಬೇಕೆಂದಿದೆ. ಅಲ್ಲಿ ಒಂದೆರಡು ವರ್ಷವಾದ್ರೂ ಕಳೀಬೇಕು.'</p>
<p>'ಇಂಟರೆಸ್ಟಿಂಗ್. ಯಾಕೆ ಗೊತ್ತಾ? ನಂದೂ ಅದೇ ಪ್ಲಾನ್. ಚಿಲಿ, ಅರ್ಜೆಂಟೀನಾ, ಅಮೆಜಾನ್ ಎಲ್ಲಾ ಸುತ್ತಾಡಿ ಬರಬೇಕು.'</p>
<p>ಆಕೆ ನಕ್ಕಳು, ಹುಶಾರಾಗಿ. ಹಾಟ್‍ಡಾಗ್ ಮುಗಿದಿತ್ತು. ಕಾಗದದ ಚೂರುಗಳನ್ನು ಪಕ್ಕದ ಬಿನ್‍ಗೆ ಹಾಕಿ ಬಂದು ಪುನಃ ಮೊದಲಿನ ಸ್ಥಳದಲ್ಲೇ ಕೂತುಕೊಂಡಳು. ಆಕೆ ಕೇಳಿದಳು-</p>
<p>'ನಿಂಗಿನ್ನು ಎಷ್ಟು ಗಂಟೆಗೆ ಕ್ಲಾಸ್?'</p>
<p>'ಒಂದು ಗಂಟೆ ಬಿಟ್ಟು. ನಿಂಗೆ?'</p>
<p>'ನಂದು ಇವತ್ತಿಗೆ ಮುಗಿಯಿತು. ನಾಡಿದ್ದು ಪರೀಕ್ಷೆ. ಅದಕ್ಕೇ ಓದುತ್ತಿದ್ದೇನೆ.'</p>
<p>'ನಿಂಗೆ ಟೈಮಿದ್ರೆ ಒಂದು ಟೇಬಲ್ ಟೆನ್ನಿಸ್ ಆಡಿ ಬರೋಣವಾ?'</p>
<p>'ಓ ಐ ಲವ್ ಇಟ್. ನಿಂಗೆ ಟೇಬಲ್ ಟೆನ್ನಿಸ್ ಇಷ್ಟವಾ?'</p>
<p>'ಮತ್ತೆ, ನಂಗೆ ಮೂರು ವರ್ಷವಾಗಿದ್ದಾಗ ನನ್ನ ತಂದೆ ಹೊಸ ಟೇಬಲ್ ತಂದು ಗರಾಜಿನಲ್ಲಿಟ್ಟಂದಿನಿಂದ ಅಂಟಿಕೊಂಡ ಗೇಮ್ ಎಂದ ಮೇಲೆ!'</p>
<p>'ಹಾಗಾದ್ರೆ ನೀನು ಒಳ್ಳೆ ಚೆನ್ನಾಗಿ ಆಡ್ತೀಯಂತಾಯ್ತು.'</p>
<p>'ಹುಂ, ಮತ್ತೆ ನೀನು?'</p>
<p>'ಆಡ್ತೇನೆ. ಆದ್ರೆ ನಿನ್ನನ್ನು ಮೀರಿಸಿಯೇನೆಂದು ಹೇಳ್ಳಿಕ್ಕಾಗೋಲ್ಲ.'</p>
<p>ಹತ್ತು ನಿಮಿಷದ ನಂತರ ಅವರು ಸ್ಟೂಡೆಂಟ್ ಯೂನಿಯನ್ ಕಟ್ಟಡ ಹೊಕ್ಕು ಆಟ ಆರಂಭಿಸಿದರು. ಮೊದಲ ಪಂದ್ಯದಲ್ಲಿ ಆಕೆ ಸೋತಳು. ನಂತರದ ಗೇಮು ಆಕೆಯದು. ಆಕೆ ಗೆದ್ದ ಉತ್ಸಾಹದಲ್ಲಿ ಓಡಿ ಬಂದು ಆತನ ಕುತ್ತಿಗೆ ಸುತ್ತ ಕೈ ಹಾಕಿ ಮುತ್ತಿಟ್ಟಳು. ಮತ್ತೆ ಗುಟ್ಟಲ್ಲಿ ಎಂಬಂತೆ ಹೇಳಿದಳು- 'ಪೀಟರ್, ಐ ಥಿಂಕ್ ಐ ಲೈಕ್ ಯು.'</p>
<p>ಐದು ಗೇಮಿನ ನಂತರ ಆಟ ನಿಂತಿತು. ಆತ ಪಕ್ಕದ ಮೆಶೀನ್ ಗೆ ನಡೆದು ಎರಡು ಕೋಕ್ ಬಾಟಲ್ ತಂದು ಒಂದನ್ನು ಆಕೆ ಕೈಯಲ್ಲಿಟ್ಟ. 'ಥ್ಯಾಂಕ್ಸ್' ಎಂದವಳು ವಾಚು ನೋಡುತ್ತ ಹೇಳಿದಳು-</p>
<p>'ಕ್ಲಾಸಿಗೆ ತಡವಾಯ್ತಲ್ಲಾ ನಿಂಗೆ?'</p>
<p>ಆತ ತಮಾಷೆಯಾಗಿ ನಕ್ಕು ಹೇಳಿದ- 'ಹೋಗ್ಲಿ ಬಿಡು. ಇವತ್ತೊಮ್ಮೆ ಚಕ್ಕರ್ ಕೊಟ್ಟರೇನಂತೆ? ಆ ಇರಾನಿಯನ್ ಪ್ರೊಫೆಸರರ ಉಚ್ಛಾರ ಕೇಳುತ್ತಾ ಕೂತಿರುವುದಕ್ಕೂ ನಿನ್ನೊಂದಿಗಿರುವುದಕ್ಕೂ ಎಷ್ಟೋ ವ್ಯತ್ಯಾಸವಿದೆ'</p>
<p>'ನಿಜಕ್ಕೂ?'</p>
<p>'ಹುಂ'</p>
<p>'ಯು ಲೈಕ್ ಮಿ ಸೋ ಮಚ್?'</p>
<p>ತಲೆಯಾಡಿಸಿ ಆಕೆಯನ್ನು ಅಪ್ಪಿ ಹಿಡಿದುಕೊಂಡ. ಸ್ವಲ್ಪ ಹೊತ್ತಿನ ನಂತರ ಆತನ ಸೊಂಟವನ್ನು ಬಳಸಿ ಹಿಡಿದುಕೊಂಡು ಆಕೆ ಕೇಳಿದಳು - 'ಇನ್ನೇನು ಮಾಡೋಣ ಪೀಟರ್'</p>
<p>'ನೀನೇ ಹೇಳು'</p>
<p>ಆಕೆ ಅಲೋಚಿಸುತ್ತಿದ್ದು ನಂತರ ಕೇಳಿದಳು - 'ಬೈಕ್ ರೈಡ್ ಮಾಡಿ ಬರೋಣವಾ?'</p>
<p>'ಎಕ್ಸ್‍ಲೆಂಟ್. ನಿಂಗೆ ಬೈಕ್ ರೈಡಿಂಗ್ ಇಷ್ಟವಾ?'</p>
<p>'ಶೂರ್'</p>
<p>'ದಿಸ್ ಈಸ್ ಗ್ರೇಟ್. ನಮ್ಮಿಬ್ರಲ್ಲಿ ಎಷ್ಟೋ ವಿಷಯಗಳಲ್ಲಿ ಕಾಮನ್ ಇದೆ. ಇದಕ್ಕೆ ಮೊದಲೇ ಯಾಕೆ ಭೇಟಿಯಾಗಿಲ್ಲ ನಾವು?'</p>
<p>ಆತ ಗಾಳಿಯಲ್ಲಿ ಕೈ ತಿರುಗಿಸುತ್ತಾ ಗೊತ್ತಿಲ್ಲವೆಂಬಂತೆ ನಟಿಸಿದ.</p>
<p>ಆಕೆ ಆತನ ಕೈಯನ್ನು ಬಿರುಸಾಗಿ ಎಳೆದು ತಲೆಯೆತ್ತಿ ತುಟಿಗಳ ಮೇಲೆ ಮುತ್ತಿಟ್ಟು ಹೇಳಿದಳು- 'ಐ ಲೈಕ್ ಯೂ ಪೀಟರ್.'</p>
<p>ಪ್ರತ್ಯೇಕ ಸೈಕಲ್ಲೇರಿ ಒಂದು ಗಂಟೆ ಸುತ್ತಾಡಿದರು. ಲೈಬ್ರರಿ , ಮಾಲ್, ಡೌನ್‍ಟೌನ್, ಐಸ್‍ಕ್ರೀಂ ಷಾಪ್ ಎಲ್ಲಾ ಸುತ್ತು ಹೊಡೆದು ಪಾರ್ಕಿನ ಲಾನ್‍ನಲ್ಲಿ ಬಿದ್ದುಕೊಂಡರು- ಪರಸ್ಪರ ಅಪ್ಪಿಕೊಂಡು.</p>
<p>ಆತ ಮೆಲ್ಲಗೆ ಕೇಳಿದ- 'ಜೇನ್ ನನ್ನ ಎಪಾರ್ಟ್‍ಮೆಂಟಿಗೆ ಹೋಗಣವಾ?'</p>
<p>ಆಕೆ ತಲೆಯಾಡಿಸಿದಳು, ಮುಖ ತುಂಬಾ ಎಸಳುಗಳನ್ನು ತುಂಬಿಕೊಂಡು.</p>
<p>ಎಪಾರ್ಟ್‍ಮೆಂಟ್ ಮುಂದೆ ಸೈಕಲ್ಲಿಂದಿಳಿದಾಗ ಕತ್ತಲು ಜೊಂಪಾಗಿತ್ತು. ಒಳಗೆ ಬಂದವಳೇ ಹೇಳಿದಳು- 'ಪೀಟರ್ ನಿನ್ನ ಎಪಾರ್ಟ್‍ಮೆಂಟ್ ದೊಡ್ಡದಾಗಿ ಚೆನ್ನಾಗಿದೆ.'</p>
<p>'ಥ್ಯಾಂಕ್ಸ್' ಎಂದವನೇ ಸ್ಟೀರಿಯೋ ಹಾಕಿದ.</p>
<p>'ಸ್ಪ್ರಿಂಗ್‍ಸ್ಟೀನ್‍ನ ಹಾಡು ಹಾಕಲಾ?' ಕೇಳಿದ.</p>
<p>'ವಂಡರ್‍ಫುಲ್. ನಂಗೆ ಅವನ ಹಾಡು ಎಂದರಾಯ್ತು'</p>
<p>ಸೋಫಾದ ಮೇಲೆ ಆಕೆಗೆ ತಾಗಿ ಕುಳಿತು ಹೆಗಲ ಮೇಲೆ ಕೈ ಹಾಕಿ ಮುತ್ತಿಟ್ಟ.</p>
<p>ಒಂದು ಹಾಡು ಮುಗಿಯಿತು. ಆಕೆ ಕೇಳಿದಳು- 'ಪೀಟರ್, ನಿನ್ನ ಬಾತ್‍ರೂಂ ಉಪಯೋಗಿಸಲಾ? ಶವರ್ ತೆಗೆದುಕೊಳ್ಳಬೇಕು?'</p>
<p>ಆತ ಎದ್ದು ಟವೆಲ್ ತಂಡುಕೊಟ್ಟ. ಆಕೆ ಬಾತ್‍ರೂಂ ಹೊಕ್ಕಳು. ಶವರ್‍ನಿಂದ<br /><em>ಅಮೆರಿಕನ್ನಡದ ಕತೆಗಳು/೨೯೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೯೧</em><br />ಸಣ್ಣಗೆ ಹಾಡು ಕೇಳಿ ಬರುತ್ತಿತ್ತು. ಆಕೆ ಟವೆಲನ್ನು ಮೈಗೆ ಸುತ್ತಿಕೊಂಡು ಹೊರಬಂದಾಗ ಆತ ಡಿನ್ನರ್ ರೆಡಿ ಮಾಡುತ್ತಿದ್ದ.</p>
<p>ಆಕೆ ಕೇಳಿದಳು- 'ಏನು ಮಾಡ್ತಿದ್ದಿ?'</p>
<p>'ಏನಿಲ್ಲ. ಫ್ರೀಜರ್‍ನಿಂದ ಅಡಿಗೆ ತೆಗೆದು ಬಿಸಿ ಮಾಡುತ್ತಿದ್ದೇನಷ್ಟೆ'</p>
<p>'ಇಷ್ಟು ಬೇಗ?'</p>
<p>'ಯಾಕೆ, ಹಸಿವಾಗೋಲ್ವಾ?'</p>
<p>'ನೋ. ಅದು ಹಾಗೇ ಇರ್ಲಿ. ಡಿನ್ನರ್ ಗೆ ಟೈಂ ಇದೆ' ಆಕೆ ಬಂದು ಆತನ ಕೈಯನ್ನು ಒತ್ತಿ ಹಿಡಿದಳು.</p>
<p>ಅವಳ ಮುಖ ನೋಡಿದ. ನೀರಹನಿಗಳು ತಲೆಗೂದಲಲ್ಲಿ ಮೊಗ್ಗುಗಳಾಗಿದ್ದವು. ಆಕೆ ಮೈಯಿಂದ ಶಾಂಪೂ ಪರಿಮಳ, ಆಕೆ ಕಣ್ಣುಗಳಲ್ಲಿ ಮಕ್ಕಳಾಟಿಕೆಯಿತ್ತು. ಆತನ ಕೈ ಎಳೆಯುತ್ತಾ ಹೇಳಿದಳು' ಬಾ ಇಲ್ಲಿ..' ಬೆಡ್‍ರೂಂ ಬಾಗಿಲು ತೆರೆದಿತ್ತು.</p>
<p>****</p>
<p>ಬೆಳಿಗ್ಗೆ ಆತ ಎದ್ದಾಗ ಎಪಾರ್ಟ್‍ಮೆಂಟ್ ಖಾಲಿ. ಲಿವಿಂಗ್‍ರೂಂನಲ್ಲಿ ಒಂದೇ ಸೈಕಲ್. ಕಾರ್ಪೆಟ್ ಮೇಲೆ ಸೈಕಲ್ ಟಯರಿನ ಅಚ್ಚು ಮಾತ್ರ.</p>
<p>ಮಧ್ಯಾಹ್ನದ ಹೊತ್ತಿಗೆ ಆತ ಯುನಿವರ್ಸಿಟಿ ಯೂನಿಯನ್ ಒಂದು ಮರದ ಬೆಂಚಿನ ಮೇಲೆ ಕಾದು ಕುಳಿತ. ಒಂದು ಗಂಟೆ ಹೊತ್ತಿಗೆ ಆಕೆ ದಪ್ಪ ಮೀಸೆಯ ಉದ್ದ ಹುಡುಗನೊಂದಿಗೆ ನಡೆದು ಬರುತ್ತಿರುವುದು ಕಂಡು ಬಂತು. ಆಕೆ ಹತ್ತಿರ ಬರುವವರೆಗೆ ಕಾದು ಮತ್ತೆ ಎದ್ದು ನಿಂತ.</p>
<p>'ಹೈ' ಎಂದ.</p>
<p>'ಓ, ಹೈ ಪೀಟರ್. ಐ ಎಮ್ ಸ್ಸಾರಿ. ರೆಸ್ಟುರಾಂಟದಲ್ಲಿ ನನ್ನ ಕೆಲಸ ಬೆಳಿಗ್ಗೆ ನಾಲ್ಕಕ್ಕೇ ಆರಂಭವಾಗುತ್ತೆ. ಅದನ್ನು ಹೇಳ್ಳಿಕ್ಕೆ ಮರೆತಿದ್ದೆ. ಅದಕ್ಕೇ ನೀನು ಏಳುವ ಮೊದಲೇ ಮನೆ ಬಿಡಬೇಕಾಗಿ ಬಂತು.'</p>
<p>'ಚಿಂತಿಲ್ಲ.'</p>
<p>'ಇದು ನನ್ನ ಫ್ರಂಡ್ ಒಬ್ಬ - ಜಾನ್, ನನ್ನ ಹಾಗೇ ಹಿಸ್ಟರಿ ಮೇಜರ್'</p>
<p>ಆತ ಜಾನ್‍ನೊಂದಿಗೆ ಕೈ ಕುಲುಕಿದ. ಮತ್ತೆ ನಿಧಾನಕ್ಕೆ ಹೇಳಿದ-</p>
<p>'ಇವತ್ತು ಸಂಜೆ..... ಫ್ರೀ ಇದ್ದೀಯಾ?'</p>
<p>'ಸ್ಸಾರಿ. ಜಾನ್‍ನೊಂದಿಗೆ ಒಂದು ಹೊಸ ಫ್ರೆಂಚ್ ಸಿನಿಮಾಕ್ಕೆ ಹೋಗುತ್ತೇನೆಂದು ಮೊನ್ನೇನೇ ಪ್ರಾಮಿಸ್ ಮಾಡಿದ್ದೆ.'</p>
<p>'ಚಿಂತಿಲ್ಲ. ಇನ್ನೊಂದು ದಿನ.'</p>
<p>'ಓ.ಕೆ. ಇನ್ನೊಂದು ದಿನ. ಕಾಲ್ ಮಾಡು. ಟೆಲಿ ಫೋನ್ ನಂಬ್ರ<br />ಕೊಟ್ಟಿದ್ದೇನಲ್ಲಾ ನಿನ್ನೆ'</p>
<p>'ಸರಿ'</p>
<p>ಆಕೆ ಜಾನ್‍ನೊಂದಿಗೆ ನಡೆದು ಹೋದಳು. ಜಾನ್ ಆಕೆಯಲ್ಲಿ ಕೇಳಿದ-</p>
<p>'ಯಾರೇ ಅದು ಕುಳ್ಳ?'</p>
<p>'ಅದು ಪೀಟರ್. ಬರೀ ಪರಿಚಯ ಅಷ್ಟೇ. ನೀನು ಹೇಳಿದ ಹಾಗೆ ಎಷ್ಟು ಕುಳ್ಳ ಅಲ್ವಾ ಅವನು? ಮತ್ತೆ ಅವನ ಎಪಾರ್ಟ್‍ಮೆಂಟ್ ನೋಡಬೇಕು. ಗಲೀಜು ಅಂದ್ರೆ ಗಲೀಜು. ಬರೀ ಇಲಿ ವಾಸನೆ. ಅವನನ್ನು ಲೈಕ್ ಮಾಡ್ತೇನೆಂದುಕೊಂಡೆ. ಆದ್ರೆ ಈಗ ಕಾಣುತ್ತೆ, ಆ ಕುಳ್ಳನನ್ನ?'</p>
<p>ಎರಡು ದಿನದ ನಂತರ ಜೇನ್ ಲಾನ್‍ಗೆ ಬಂದಾಗ ಪೀಟರ್ ಗುಂಗುರು ಕೂದಲಿನ ಹುಡುಗಿಯೊಂದಿಗೆ ಕುಳಿತು ಸರಸವಾಡುತ್ತಿದ್ದ. ನಿಂತುಕೊಂಡೇ ಹೇಳಿದಳು - 'ಹೈ ಪೀಟರ್ ಹೇಗಿದ್ದಿ?'</p>
<p>'ಫೈನ್. ಕುಳಿತುಕೊಳ್ಳಬಹುದಲ್ವಾ'</p>
<p>'ಇಲ್ಲಪಾ, ನಂಗೆ ಲೈಬ್ರರಿಗೆ ಹೋಗಲಿದೆ.'</p>
<p>ಮತ್ತೆ ಐದು ನಿಮಿಷ ಹಾಗೆ ಹೀಗೆ ಮಾತನಾಡಿ ಕುಳಿತುಕೊಳ್ಳಲು ಸಂಕಟ ತೋರಿಸಿ ಆಕೆ ಹೊರಟು ಹೋದಳು.</p>
<p>ಗುಂಗುರು ಕೂದಲಿನ ಹುಡುಗಿ ಕೇಳಿದಳು ಪೀಟರ್‍ನಲ್ಲಿ - 'ಯಾರದು ಆಕೆ? ಸಂಬಂಧಿಕಳಾ? ಮಾತನಾಡುವಾಗ ಅವಳ ಮೈ ಅಲ್ಲಾಡುವುದು ನೋಡಬೇಕು' ಪೀಟರ್ ನಕ್ಕ ತಮಾಷೆಯಿಂದ. ಮತ್ತೆ ಹೇಳಿದ - 'ಸಂಬಂಧವಾ? ಏನಿಲ್ಲಪ್ಪ ಹೀಗೆ ಪರಿಚಯ ಅಷ್ಟೇ. ಅವಳೊಂದಿಗೆ ಎಂಥ ಸಂಬಂಧ?'</p>
<p><strong><em>-ಡಾ| ಶಾಂತಾರಾಮ ಸೋಮಯಾಜಿ</em></strong>(ಸ್ಯಾನ್ ಲೂಯಿಸ್ ಅಬ್‍ಸಿಪೋ)</p>
<p>
<strong>ವಿಕಸಿತ ಮನ</strong>
</p>
<p>
<em>ಈಗಾತ ಯುವಕ. ಹದಿವಯಸ್ಸಿನ ಕಿಶೋರನಾಗಿದ್ದಾಗ ಅವನ ಮನಸ್ಸನ್ನು ತುಂಬಿದ್ದ ಆ ಹುಡುಗಿ ಈಗಲೂ ಅವನ ಮನಸ್ಸಿನ ಸರೋವರದಲ್ಲಿ ಅಲೆಗಳನ್ನು ಎಬ್ಬಿಸುತ್ತಿದ್ದಾಳೆ.</em>
</p>
<p>ಸೂರ್ಯನೆಂತಹ ಎಳೆಯನಾಗಿದ್ದನೆಂದರೆ ಸೀಮ ತನ್ನ ಕಾಡಿಗೆಗಣ್ಣುಗಳನ್ನು ಕಿಂಚಿತ್ತೂ ಸಂಕುಚಿತಗೊಳಿಸದೆ ಆತನನ್ನು ದೃಷ್ಟಿಸಿ ನೋಡುತ್ತಿದ್ದಳು. ಅಂತಹ ಸೂರ್ಯನ ಹೊಂಬೆಳಕಿಗೆ ಎದುರಾಗಿ ಓಡಿಯೋಡಿ ಬರುತ್ತಿದ್ದ ವಿಕಾಸ. ಆತ ಬರುವುದಕ್ಕೂ ರೈಲು ನಿಧಾನವಾಗಿ ಬಂದು ನಿಲ್ಲುವುದಕ್ಕೂ ಸರಿಹೋಯಿತು.</p>
<p><em>ಅಮೆರಿಕನ್ನಡದ ಕತೆಗಳು/೨೯೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೯೩</em><br />ಏದುಸಿರು ಬಿಡುತ್ತಾ ಪುಸ್ತಕಗಳ ರಾಶಿಯೊಂದಿಗೆ ಹೋರಾಟ ನಡೆಸಿದ್ದ ವಿಕಾಸನಿಗೆ ಸೀಮ ತನಗೆ ಸಿಕ್ಕ ಜಾಗದಲ್ಲೇ ಸ್ವಲ್ಪ ಒತ್ತರಿಸಿ ಕುಳಿತುಕೊಂಡು ಹೇಳಿದಳು.</p>
<p>"ಕುಳಿತುಕೋ ಬಾಪ್ಪ". ವಿಕಾಸ, ಆಕೆಯನ್ನೊಮ್ಮೆ, ಆಕೆ ತೋರಿಸಿದ ಜಾಗವನ್ನೊಮ್ಮೆ ನೋಡಿ ಮುಖವನ್ನತ್ತ ತಿರುಗಿಸಿದ- ಜಾಗವೇ ಇಲ್ಲ ಎಲ್ಲಿ ಕುಳಿತುಕೋಬೇಕಂತ.</p>
<p>ವಿಕಾಸ ಸಂಕೋಚಪಟ್ಟುಕೊಳ್ಳಲೂ ಅವಕಾಶ ಕೊಡದೆ ಸೀಮ ಹೇಳಿದಳು.</p>
<p>'ಹೋಗ್ಲಿ ನಿನ್ನ ಪುಸ್ತಕಾನಾದ್ರೂ ಕೊಡು ನಾನು ಹಿಡ್ಕೋತೀನಿ' ಹಾಗೆ ಹೇಳುತ್ತಾ ಅವನ ಕೈನಿಂದ ಆ ಪುಸ್ತಕಗಳ ಹೊರೆಯನ್ನು ತೆಗೆದುಕೊಂಡು ತನ್ನ ಹೂವು ಹೂವಿನ ಸೀರೆಯ ಮೇಲೆ ಇಟ್ಟುಕೊಂಡಳು. ಆ ಭಾರದಿಂದ ಬಿಡುಗಡೆ ಹೊಂದಿದ. ಸುಖ ಸಿಕ್ಕಿದ್ದು ಒಂದೇ ಕ್ಷಣ ವಿಕಾಸನಿಗೆ. ನಂತರ ಬರಿಯ ಅಚ್ಚರಿ. ಒಂದು ರೀತಿಯ ತಾತ್ಸಾರ. ಯಾರು ಈ ಗಂಡುಬೀರಿ? ಥೂ.. ಚೂರೂ ಗುರುತೇ ಇಲ್ಲ. ತನ್ನ ಚಿಕ್ಕಪ್ಪನ ಮಗನ ಹಾಗೆ ಟ್ರೀಟ್ ಮಾಡ್ತಾಳೆ!</p>
<p>ತನ್ನ ನಿಲ್ದಾಣ ಬಂದೇ ಬಿಡುತ್ತಿದೆ ಹೇಗಪ್ಪಾ ಕೇಳೋದು ಈ ಹುಡುಗೀನ ತನ್ನ ಪುಸ್ತಕಗಳಿಗೆ... ರೈಲು ನಿಂತೊಡನೆ ಸೀಮ ಆ ಪುಸ್ತಕದ ಹೊರೆಯನ್ನು ಎತ್ತಿ ಆತನಿಗೆ ಕೊಟ್ಟಳು, ಸಾಲದುದಕ್ಕೆ ನಕ್ಕಳು.</p>
<p>"ಇದೇ ಅಲ್ವಾ ನಿನ್ನ ಸ್ಟೇಷನ್?"</p>
<p>ಮಾರುತ್ತರ ಕೊಡುವ ಗೋಜಿಗೆ ಹೋಗದೆ ವಿಕಾಸ, ಕಿಂಚಿತ್ತು ಕೃತಜ್ಞತೆ ಸೂಚಿಸದೆ, ಪುಸ್ತಕಗಳನ್ನು ಕಿತ್ತುಕೊಂಡು ರೈಲಿನ ಬಾಗಿಲಿನಿಂದಾಚೆ ಹಾರಿದ.</p>
<p>ಅದೆಲ್ಲಾ ಅವನಿಗೆ ಬರಿಯ ತಲೆಯ ನೋವೇ. ಯಾವ ಪ್ರೊಫೆಸರ್ಸ್‍ನ ಕಂಡರೆ ತನಗೆ ಆಗದೋ ಅವರುಗಳೇ ಮುಕ್ಕಾಲು ದಿನವನ್ನೆಲ್ಲಾ ಆಕ್ರಮಿಸಿದ್ದರು. ವಿಕಾಸ ಎಷ್ಟೋ ಬಾರಿ ಪಶ್ಚಾತ್ತಾಪಪಟ್ಟುಕೊಂಡದ್ದುಂಟು. ತಾನೇಕೆ ಈ ಮೆಟಲರ್ಜಿ ಓದತೊಡಗಿದೆನೋ! ಅಂದು ಅತ್ಯಂತ ಜಾಣನಾದ ತನಗೆ ಅದೇನೂ ಕಬ್ಬಿಣದ ಕಡಲೆಯಲ್ಲದಿದ್ದರೂ ಆ ಇನ್ಸ್‍ಟಿಟ್ಯೂಟ್, ಆ ರಸಹೀನ ತರಗತಿಗಳು ತಾವೇನು ಪಾಠ ಮಾಡುತ್ತಿರುವೆವೆಂಬ ಪರಿವೆಯೇ ಇಲ್ಲದಂತೆ ಲೆಕ್ಚರ್ ಮಾಡುವ ಪ್ರೊಫೆಸರ್ಸ್ ಅವರಲ್ಲಿ ಒಂದಿಬ್ಬರನ್ನು ಕಂಡರಂತೂ ವಿಕಾಸನಿಗೊಂದು ರೀತಿ ಮರುಕ. ಅವರೊಪ್ಪಿದರೆ ಆ ಕ್ಷಣವೇ ತಾವಿಬ್ಬರೂ ಸ್ಥಳ ಬದಲಾಯಿಸಿಕೊಳ್ಳಬಹುದಲ್ಲ ಎಂದು...</p>
<p>ಹದಿನೇಳು ವರ್ಷದ ವಿಕಾಸನ ಮನದಲ್ಲಿ ಇದೇ ಚಿತ್ರಗಳು ಮೂಡಿ ಮೂಡಿ ಮಾಯವಾಗುತ್ತಿದ್ದುವು. ಅದರಿಂದ ಅವನ ಮುಖದ ಮೇಲೆ ಒಮ್ಮೊಮ್ಮೆ ಸಂಕುಚಿತ ಹುಬ್ಬುಗಳು.</p>
<p>"ಈಗ ನೋಡು ನಂಗೂ ಜಾಗ ಇಲ್ಲ ಸರಿಹೋಯ್ತಲ್ಲ" ವಿಕಾಸ ಬೆಚ್ಚಿದ!<br />ಆತನೀಗ ಸೀಮಾ ಪಕ್ಕದಲ್ಲೇ ನಿಂತಿದ್ದ-ಹ್ಞೂ! ಯಾವ ಅಫೀಸಿನಲ್ಲೊ ರಿಸಪ್ಷನಿಸ್ಟ್ ಇರ್ಬೇಕು. ಅದಕ್ಕೆ ಇಷ್ಟು ಚುರುಕಾಗಿದ್ದಾಳೆ. ಮಹರಾಯ್ತಿಗೆ ಒಂದು ಚೂರೂ ಸುಸ್ತು ಆಗಿರೋ ಹಾಗೆ ಕಾಣೆ- ಏನೋ ಕೇಳಿದಳು. ತನಗದು ಕೇಳಿಸಲಿಲ್ಲ. ಏನೂ ನಷ್ಟವಾಗಲಿಲ್ಲ.. ಓ! ಮುಗಿಯಲ್ಲ ಇದು ಇನ್ನೇನೋ ಕೇಳ್ತಿದ್ದಾಳೆ.</p>
<p>"ನಿಮ್ಮನೆ ನಮ್ಮನೆ ಹತ್ರಾನೇ ಇದೆ ಅಲ್ವಾ?" ವಿಕಾಸ ಅವಳನ್ನೀಗ ದೃಷ್ಟಿಸಲೇಬೇಕಾಯ್ತು.</p>
<p>"ನಿಮ್ಮನೆ ಎಲ್ಲಿದ್ಯೋ ನಂಗೊತ್ತಿಲ್ಲ" ದನಿ ಬೇಡವೆಂದರೂ ಗಡುಸಾಯ್ತು. ಅವಳೇನೂ ಅದನ್ನು ಗಮನಿಸಲಿಲ್ಲ.</p>
<p>"೩೬ ನೇ ಕ್ರಾಸ್‍ನಲ್ಲಿ ಆ ದಿನಸಿ ಅಂಗಡಿ ಇದೆಯಲ್ಲಾ ಅದರ ಪಕ್ಕದ್ದೇ ನಮ್ಮನೆ". ವಿಕಾಸನಿಗೆ ಸ್ವಲ್ಪ ಅಚ್ಚರಿಯಾಯ್ತು. ಇಷ್ಟು ದಿನ ಖಾಲಿಯಿತ್ತು ಆ ಮನೆ. ಹೊಸದಾಗಿ ಬಂದಿದ್ದಾಳೆ ಈ ದಿಟ್ಟೆ ಹಾಗಾದರೆ.</p>
<p>ಅವನ ಮನವನ್ನು ಅವಳು ಓದಿದಳು. "ಈಚೆಗೆ ಬಂದಿದ್ದೀವಿ ನಾವಲ್ಲಿಗೆ. ನನ್ನ ತಮ್ಮನ್ನ ನೋಡಿರಬೇಕಲ್ಲ ನೀನು? ನಿನ್ನಷ್ಟೇ ವಯಸ್ಸಿನವನು."</p>
<p>ವಿಕಾಸನಿಗೆ ತುಂಬಾ ಬೇಸರವಾಯ್ತು. ಇವಳಿಗೆ ಏನಾದ್ರೂ ಸದರ ಕೊಡಬಾರದು ಎನ್ನಿಸಿತು. ಇವಳು! ಇವಳ ತಮ್ಮ!! ಇಡೀ ಸಿಟಿಗೇ ಇವರು ಗೊತ್ತು!!! ತುಂಬಾ ಸ್ವಂತ ವಿಷ್ಯಾನೆಲ್ಲಾ ಸಲೀಸಾಗಿ ಮಾತಾಡ್ತಾಳೆ, ನಿಂಗೆಷ್ಟು ವರ್ಷ ಅಂತ್ಬೇಕಾದ್ರೆ ಕೇಳೋಕೆ ಸಾಧ್ಯ ಅವಳೀಗ, ಹೋಗು ಬಾ ಅಂತ್ಬೇರೆ, ನನ್ನನ್ನೂ ಇವಳ ತಮ್ಮನೆಂದೇ ತಿಳಿದಳೋ ಹೇಗೆ? ಮ್ಯಾನರ್ಸೇ ಇಲ್ಲ.</p>
<p>ಅವನಿಗೀಗ ನಿಜಕ್ಕೂ ಗಾಬರಿಯಾಯ್ತು. ಅವಳು ತನ್ನ ಜೊತೆಗೇ ನಡೆದು ಬರ್ತಾಳೆ ಮನೆಯವರೆಗೂ ಅನ್ನಿಸಿತು. ತಕ್ಷಣ ಆತ ಜಾಗೃತನಾದ. ರೈಲು ನಿಂತು ಬಾಗಿಲು ತೆಗೆದೊಡನೆ ಹೊರಗೆ ಹಾರಿ, ತಾರಿಗೊಂದು ಮಾರಿಗೊಂದು ಹೆಜ್ಜೆಯಿಟ್ಟು ಬದುಕಿದೆಯಾ ಬಡಜೀವವೇ ಎಂದು ಹೃದಯ ನೇವರಿಸಿಕೊಂಡ.</p>
<p>ಹೀಗೆ ಪ್ರಾರಂಭವಾಯ್ತು ವಿಕಾಸನ 'ಚಿತ್ರಹಿಂಸೆ', ಈಚಿಚೇಗೆ ಆತ ಆ ರೈಲನ್ನೇ ಬದಲಾಯಿಸೋಣವೆಂದುಕೊಂಡದ್ದೂ ಉಂಟು. ಆದರೆ ಅದಕ್ಕೆ ಅವನ ಇನ್ಸ್‍ಟಿಟ್ಯೂಟ್‍ನ ಟೈಮಿಂಗ್ಸೋ ಅಥವಾ ಅವನಲ್ಲಿದ್ದ ಗಂಡುತನವೋ ಅವಕಾಶ ಕೊಡಲಿಲ್ಲ. ಇವಳಿಗ್ಯಾರು ಹೆದರ್ತಾರೆ ಈ ಚಿಟ್ಟೇರಿ ಹುಡುಗಿಗೆ?</p>
<p>ಈಚೆಗೆ ಕೆಲವು ದಿನಗಳಂತೂ ಅವಳ ಪಕ್ಕದಲ್ಲೇ ಕುಳಿತುಕೊಳ್ಳಬೇಕಾದ ದಿ(ದುರ್ದಿ)ನಗಳೂ ಬಂದಿದೆ. ತಾನು ಆಗೆಲ್ಲಾ ಆದಷ್ಟು ಮುದುರಿಕೊಂಡು ಕುಳಿತಿದ್ದಾನೆ. ಅಂತಹ ಒಂದು ದಿನ ಸೀಮ ಉಟ್ಟಿದ್ದ ತಿಳಿ ನೀಲಿ ಬಣ್ಣದ ಸೀರೆಯನ್ನು ಕದ್ದು ನೋಡಿದ್ದ. ಕದ್ದು ನೋಡೋದೇನು ಅವಳೇ ಅಷ್ಟು ಹತ್ತಿರ ಕುಳಿತರೆ ತಾನೇನು<br /><em>ಅಮೆರಿಕನ್ನಡದ ಕತೆಗಳು/೨೯೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೯೫</em><br />ಕಣ್ಣು ಮುಚ್ಚಿಕೊಂಡಿರಬೇಕಾ. ತಾನು, ಗಂಡು ಹುಡುಗ?- ಅಂದಂತೂ ಅಮ್ಮನಿಗೊಂದು ಅದೇ ತರಹದ ಸೀರೆ ಒಂದನ್ನು ತಂದು ಕೊಡಬೇಕು ಅನ್ನಿಸಿತ್ತು. ಈ ಹುಡುಗೀನ ಕೇಳಿದರೆ ಬೇಕಾದರೆ ಅಂಗಡೀಗೇ ಕರೆದುಕೊಂಡು ಹೋಗೋಕೂ ತಯಾರು. ಆದರೆ ತಾನೇನೂ ಹಾಗೆ ಕೇಳೋಕೆ ಏನಾದರೂ ಹೋಗುವುದಿಲ್ಲ. ಇನ್ನು ತಾನೇ ಅಂಗಡಿಗೆ ಹೋಗಿ ಸೀರೆಗಳನ್ನು ಕೇಳಲಂತೂ ಶುದ್ಧ ಅವಮಾನ. ಹ್ಞು. ಅಷ್ಟು ಚೆನ್ನಾಗಿ ಕಾಣಿಸ್ತಾಳೆ ಅಮ್ಮ ಈ ಸೀರೆ ಉಟ್ಟುಕೊಂಡರೆ. ಎಲ್ರೂ "ನಿಮ್ಮ ತಮ್ಮನಾ?" ಅಂತ ಅಮ್ಮನ್ನ ಕೇಳ್ತಾರೆ ತನ್ನನ್ನು ತೋರಿಸಿ.</p>
<p>"ಚೆನ್ನಾಗಿಲ್ಲ ಈ ಸೀರೆ ? ನಮ್ಮ ತಂದೆ ನನ್ನ ಹುಟ್ಟಿದ ಹಬ್ಬಕ್ಕೆ ತಂದ್ರು. ನೆನ್ನೆ ಕಾಲೇಜಿಂದ ಮನೆಗೆ ಹೋದಾಗ ನನ್ನ ಸರ್‍ಪ್ರೈಸ್ ಮಾಡಿದ್ರು. ಈ ಪರ್ಸ್ ಸಂಜಯ್ ಕೊಟ್ಟ! ತುಂಬಾ ಒಳ್ಳೆಯವನು ಅವನು ಗೊತ್ತಾ. ನಿನ್ನ ಹಾಗೇ ಇದ್ದಾನೆ. ಆದರೆ ನಿನ್ನಂತಹ ಕಂದು ಬಣ್ಣದ ಕಣ್ಗ್‍ಳಿಲ್ಲ ಅವನಿಗೆ. ಅಲ್ದೆ ನಿನ್ನಷ್ಟು ಬುದ್ಧಿವಂತನೂ ಅಲ್ಲ. ನೀನು ತುಂಬಾ ಸ್ಮಾರ್ಟ್ ಆಗಿ ಕಾಣಿಸ್ತಿ."</p>
<p>ವಿಕಾಸ ಕೆಂಪಾದ, ಬೆವತ. ಹುಡುಗಿಯ ಮಾತು ಯಾರು ಯಾರಿಗೆ ಕೇಳಿರಬಹುದು ಎಂಬ ಭಯ ಮಿಶ್ರಿತ ಆತಂಕವಾದರೂ ಆತ ಕತ್ತು ತಿರುಗಿಸಲೂ ಆಗದೆ ಚಡಪಡಿಸಿದ.</p>
<p>"ನಿನ್ನ ಹುಟ್ಟಿದ ಹಬ್ಬ ಯಾವಾಗ?" ಎಂದು ಮತ್ತೂ ಮುಂದುವರಿಸಿದ ಸೀಮಾಳ ಪ್ರಶ್ನೆಗೆ ಸಿಢಾರನೆ ಉತ್ತರಿಸಿದ ವಿಕಾಸ "ನಂಗೊತ್ತಿಲ್ಲ."</p>
<p>ಇನ್ಸ್‍ಟಿಟ್ಯೂಟ್‍ಗೆ ಹೋಗುವ ವೇಳೆ ಬಂದಾಗಲೆಲ್ಲಾ ದಿನಾ ಆ ಹುಡುಗಿಯದೇ ಯೋಚನೆಯಾಗಿದೆ ವಿಕಾಸನಿಗೆ. ಇದೆಲ್ಲಿಯ ಹಣೆಯ ಬರಹವಪ್ಪಾ ಎಂದಾತ ಮನದಲ್ಲೇ ಮಿಡುಕಿದ್ದಾನೆ. ತನಗೂ, ಅಮ್ಮನಿಗೂ ಒಳ್ಳೆಯ 'ಸ್ನೇಹ' ಇದ್ದರೂ ಆ ಹುಡುಗಿಯ ಬಗ್ಗೆ ಹೇಳಿಕೊಳ್ಳಲು-ತೋಡಿಕೊಳ್ಳಲು- ನೂರುಬಾರಿ ಪ್ರಯತ್ನಿಸಿ, ನೂರುಬಾರಿ ಗಂಟಲು ಹಿಡಿಸಿಕೊಂಡಿದ್ದಾನೆ. ಹೇಗೆ ಹೇಳೋದು. ನಗ್ತಾಳೆ ಅಮ್ಮ. ನಂಗೊತ್ತಿಲ್ವಾ ಜೋರಾಗಿ ನಗ್ತಾಳೆ. ಹಾಗೇ ಅಣ್ಣಂಗೂ ಹೇಳಬಹುದು ಗುಟ್ಟಾಗಿ (ತನ್ನ ಕೈಲಿ ಪ್ರಾಮಿಸ್ ತೊಗೊಂಡಿದ್ರೂ). ಅಣ್ಣನ ಬಾಯಿಂದ ತನಗೆ ಬಿಡುಗಡೆಯೇ ಇಲ್ಲ ಆಮೇಲೆ.</p>
<p>ಸ್ವಭಾವತಃ ಮೇಧಾವಿಯಾಗಿದ್ದ ವಿಕಾಸನಿಗೆ ಸೀಮಾ ತುಂಬಾ ಬುದ್ಧಿವಂತೆಯೆಂದು ಮೊದಲಲ್ಲೇ ಗೊತ್ತಾಗಿ ಹೋಗಿತ್ತು. ರೈಲಿನಲ್ಲಿ ಹೊತ್ತು ಕಳೆಯಲು-ಇವಳಿಂದ ತಪ್ಪಿಸಿಕೊಳ್ಳಲು ತನ್ನ ಇನ್ಸ್‍ಟಿಟ್ಯೂಟ್‍ನಿಂದ ಸೈನ್ಸಪಸಲ್ ತಂದು ಸರಿ ಉತ್ತರ ಕಂಡು ಹಿಡಿಯಲು ಯತ್ನಿಸುತ್ತಿದ್ದ ಅವನೊಂದಿಗೆ ತಾನೂ ಸೇರಿ ಒಮ್ಮೊಮ್ಮೆ ಅವನಿಗೂ ಮುಂಚೆ ಉತ್ತರ ತೋರಿಸಿ ಆ ಒಗಟಿನೊಂದಿಗೆ ತಾನೂ<br />ಒಂದು ಒಗಟಾಗಿದ್ದಾಳೆ. ಅದೆಲ್ಲಾ ವಿಕಾಸನಿಗೆ ಇನ್ನಷ್ಟು ಚಿತ್ರಹಿಂಸೆ ಮತ್ತಷ್ಟು ತಾತ್ಸಾರ, ಹ್ಞು ..... ಏನ್ಮಹಾ.. ಎಲ್ಲೋ ನೋಡಿದ್ದಾಳೆ ಮೊದಲೆ ಈ ಪುಸ್ತಕಾನ.. ಗ್ಯಾರಂಟಿ ಅದು....</p>
<p>ವಿಕಾಸ ಇಂದಿಗೂ ಮಳೆ ಬಂದಾಗಲೆಲ್ಲ ತನಗೆ ಮಲೇರಿಯಾ ಬಂದೇ ಬಿಟ್ಟಿದೆಯೇನೋ ಎಂಬಂತೆ ನಡುಗುತ್ತಾನೆ. ಅಂದು ತುಂತುರು ಮಳೆ ತಾನೇ ಎಂದು ಅಲಕ್ಷ್ಯ ಮಾಡಿ ರೈಲು ನಿಲ್ದಾಣದಿಂದ ಹಾಗೇ ಮನೆಯಕಡೆ ಹೊರಡತೊಡಗಿದ್ದ. ಮಳೆ ಬಿರುಸಾಗೇ ಬಿಟ್ಟಿತು. ಆ ಗಾಳಿ, ಮಳೆಯ ಶಬ್ದಗಳ ಮಧ್ಯದಲ್ಲೂ ಕೇಳಿಸುವಂತೆ ಆ ಹುಡುಗಿ ತನ್ನ ಹೆಸರು ಹಿಡಿದು ಕರೆದುದಲ್ಲದೆ ಓಡಿಯೋಡಿ ಬಂದು ತನಗೂ ಛತ್ರಿ ಹಿಡಿದು, ಮತ್ತೆ ಹೇಳಿದಳು.</p>
<p>"ಖಂಡಿತಾ ಹೀಗೆ ಮಳೇಲಿ ನೆನೀಬಾರ್ದು ಗೊತ್ತಾ. ಸಂಜಯ್ ಕೂಡಾ ಹೀಗೇ ಮಾಡ್ಕೊಂಡು ನ್ಯುಮೋನಿಯಾ ತಂದುಕೊಂಡಿದ್ದ..... ಅಮ್ಮನ ಧ್ವನಿ ಬಂದ್ಹಾಗೇ ಆಗ್ಬಿಡ್ತು...!</p>
<p>"ಇಲ್ಲ ಛತ್ರಿ ನೀನು ಹಿಡ್ಕೋ, ಇಲ್ಲ ನಿನ್ನ ತಲೆಗೆ ಹೀಗೇ ಚುಚ್ಚುತಿರ್ತೀನಿ. ನೀನು ನಂಗಿಂತ ತುಂಬಾ ಎತ್ರ ಇದ್ದಿ ಗೊತ್ತಾ?" ವಿಕಾಸ ಉಗುಳು ನುಂಗಿದ. ಆಕೆಯ ಮನೆ ಸಿಕ್ಕೊಡನೇ ಛತ್ರಿಯನ್ನು ವಾಪಸ್ಸು ಕೊಡಲು ಹೋದ. ಅವನಿಗೆ ಸೀಮಾ ಬಲವಂತಮಾಡಿ ಹಿಂತಿರುಗಿಸಿದಳು. ಹಾಳಾಗಿ ಹೋಗಲಿ ಎಂದು ತೆಗೆದುಕೊಳ್ಳಲು ಹೋದ ವಿಕಾಸ ಬೆಚ್ಚಲೇಬೇಕಾಯ್ತು. ಹುಡುಗೀರ ಛತ್ರಿಯದು ! ಅದರ ಒಡತಿ ಅವನ ಮುಖ ನೋಡಿ ನಕ್ಕಳು.</p>
<p>ವಿಕಾಸನಿಗೆ ಅವಳು ನೆನಪಿಗೆ ಬಂದಳೆಂದರೆ ಎಲ್ಲಿಲ್ಲದ ಜಿಗುಪ್ಸೆ. ಅಮ್ಮನಿಗೆ ಅವನು ಕಟ್ಟುನಿಟ್ಟಿನ ಆಣತಿ ಮಾಡಿದ್ದಾನೆ. ಬೀದಿಯಲ್ಲಿ ಎಂದೂ ತನ್ನನ್ನು ಜೋರಾಗಿ ಹೆಸರು ಹಿಡಿದು ಕರೆಯಲೇಬಾರದೂಂತ. ಅಲ್ಲ ಈ ಮಹರಾಯಿತಿ ಸಲೀಸಾಗಿ ತನ್ನ ಮೊದಲ ಹೆಸರಲ್ಲೇ ಕರೀತಾಳೆ. ಮೊದಲ ದಿನವೇ ನಿನ್ನ ಹೆಸರೇನು? ಎಂದು ಕೇಳಿದ ಅವಳ ಉದ್ಧಟತನಕ್ಕೆ ಮೊಟಕಾಗಿ ಉತ್ತರ ಕೊಟ್ಟಿದ್ದ ತಾನು ತಿರುಗಿ "ನಿಮ್ಮ ಹೆಸರೇನು?" ಎಂದು ಕೇಳಿರಲಿಲ್ಲ. ಅವಳಿಗೇನು ಅದು ಯಾವ ರೀತಿಯ ಹಿಂಟೂ ಅಲ್ಲ. ಆದ್ರೆ ಒಂದೊಂದು ಸಲ "ಮೋಸಂಬಿ ಹಣ್ಣುಗಳು ಈಚೆಗಂತೂ ತುಂಬಾ ಮೋಸ. ನಿಜವಾದ ಹಣ್ಣಿನ ಎರಡರಷ್ಟು ಚರ್ಮ ಇರುತ್ತೆ ಅದರ ಮೇಲೆ, ಸುಮ್ಮನೆ ತೂಕಕ್ಕೆ ಪ್ರಯೋಜನ ಅವು" ಅಂತಿರ್ತಾರೆ. ಹಾಗೇ ಇವಳೂ. ಬರೀ ದಪ್ಪ ಚರ್ಮ ವಿಕಾಸನಿಗೇ ನಗು ಬಂತು. ಅವಳ ಮೇಲಿನ ತನ್ನ ಆರೋಪಣೆಯ ವೈಖರಿ ನೋಡಿ.</p>
<p>ಇಂದು ವಿಕಾಸನ ಜೀವನದಲ್ಲಿಯೇ ಆಶ್ಚರ್ಯದ, ಪರಮಾಶ್ಚರ್ಯದ ದಿನವದು. ಅಂದು ರೈಲಿನಲ್ಲಿ ಅವನಿಗೆ ಸೀಮಾ ಕಾಣಿಸಲಿಲ್ಲ. ಸಂಜೆ ಮನೆಗೆ ವಾಪಸ್ಸಾಗುವಾಗಲೂ<br /><em>ಅಮೆರಿಕನ್ನಡದ ಕತೆಗಳು/೨೯೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೯೭</em><br />ಕಾಣಿಸಲಿಲ್ಲ. ಮಾರನೆಯ ದಿನ ತನ್ನ ಸುತ್ತಮುತ್ತ ಕಡೆಗಣ್ಣಿನಿಂದ ನೋಡಿದ. ತಿರುಗಿ ಅವಳಿಲ್ಲ. ಎರಡನೆಯ ಬಿಡುಗಡೆಯ ದಿನವದು ಅವನಿಗೆ. ಹಾಗೆ ನೋಡಲು ಹೋದರೆ ಅವನು ಪೂರಾ ಸ್ವತಂತ್ರನಾಗಿಬಿಟ್ಟಿದ್ದ. ಅವಳನ್ನು ಮತ್ತೆಂದೂ ನೋಡಲಿಲ್ಲ ವಿಕಾಸ- ಪೀಡೆ ಕಳೆಯಿತು!</p>
<p>ಇದೆಲ್ಲಾ ಹದಿನಾರು- ಹದಿನೇಳು ವರ್ಷಗಳ ಕಿಶೋರ ವಿಕಾಸನ ಜೀವನದಲ್ಲಿ ನಡೆದು ಹೋದ ಪ್ರಸಂಗ. ಈಗಾತ ಯುವಕ. ನಾಲ್ಕಾರು ಡಿಗ್ರಿಗಳ ಒಡೆಯ. ವಯಸ್ಸಿದೆ, ಹಣವಿದೆ. ಬುದ್ಧಿಯಿದೆ. ಅವು ಯಾವುದನ್ನೂ ವ್ಯರ್ಥವಾಗಿ ಕಳೆಯಲು ಮನಬಾರದೆ ಅವನು ತಿರುಗಿ ಮತ್ತೊಂದು ಡಿಗ್ರಿಯ ಸಂಪಾದನೆಯಲ್ಲಿದ್ದಾನೆ. ಅವನೀಗ ಬದಲಾದ ತರುಣ. ಯಾವುದೇ ವಿಷಯವನ್ನಾಗಲೀ ಅವನಿಂದು ವಿಚಾರಾತ್ಮಕವಾಗಿ ಪರಿಶೀಲಿಸದೆ ಇರನು. ಆತನ ಓದು ಮುಂದುವರೆದಂತೆ ವಿಧ ವಿಧ ಜನಗಳೊಂದಿಗೆ ಆತನ ಸಂಪರ್ಕ ಚೆನ್ನಾಗಿ ಬೆಳೆದಿದೆ. ಅಂತಹ ಸಂಪರ್ಕ ತನ್ನ ಸಹಪಾಠಿ ಹುಡುಗಿಯರಲ್ಲೂ, ಲೇಡಿ ಪ್ರೊಫೆಸರ್ಸ್‍ಗಳನ್ನೂ ಒಳಗೊಂಡಿದೆ. ಇಂದಾತನಿಗೆ ಯಾವ ರೀತಿಯ ಮೈ ಛಳಿಯೂ ಇಲ್ಲ. ಗಂಟೆಗಳ ಕಾಲ ನಿರರ್ಗಳವಾಗಿ ಮಾತನಾಡಿಯೂ ತನ್ನ ಬಗ್ಗೆ ಅವರುಗಳ ಆಸಕ್ತಿ ಕೊಂಚವೂ ಕಮ್ಮಿಯಾಗದಂತೆ ಮಾಡಬಲ್ಲ ಚತುರನವನಿಂದು.</p>
<p>ಅಂತಹ ವಿಕಾಸ ತಾನು ಏಕಾಂಗಿಯಾಗಿರಲು ಸಾಧ್ಯವಾಗುವ ದಿನದ ಕೆಲವೇ ಗಂಟೆಗಳಲ್ಲೂ ತನ್ನ ಬಾಲ್ಯದ ದಿನಗಳಲ್ಲಿನ ಆ ಹುಡುಗಿಯನ್ನು ಅನವರತವಾಗಿ ನೆನಪು ಮಾಡಿಕೊಳ್ಳುತ್ತಾನೆ- ಎಷ್ಟರ ಮಟ್ಟಿಗೆಂದರೆ ತನ್ನ ಊರಿಗೆ ಹೋದಾಗಲೆಲ್ಲಾ ಅದೇ ಇನ್ಸ್‍ಟಿಟ್ಯೂಟ್ ವೇಳೆಗೆ, ಅದೇ ರೈಲಿಗೆ ಹೋಗಿದ್ದಾನೆ ಕಾರಣವೇ ಇಲ್ಲದೆ. ಮತ್ತೆ ಆ ಹುಡುಗಿ ತನ್ನ ನಿಯಮಿತ ಜಾಗದಲ್ಲಿ ಕುಳಿತೇ ಇರುವಳೇನೋ ಎಂದು ಭ್ರಮಿತವಾಗಿ ಅಲ್ಲಿ ವಾಸ್ತವ್ಯದಲ್ಲಿ ಕುಳಿತಿರುವ ವೃದ್ಧರೊಬ್ಬರನ್ನು ದಿಟ್ಟಿಸಿ ನೋಡಿದ್ದಾನೆ. ಅವನ ತುಟಿಗಳು "ನಮಸ್ಕಾರ ! ನಾನು ವಿಕಾಸ, ನೆನಪಿದೆಯಾ ನಿಮಗೆ?" ಎನ್ನುವಂತೆ ಪದಗಳನ್ನು ಮೂಡಿಸಿವೆ. ತನ್ನ ಹಿಂದಿನ ನಡವಳಿಕೆಗೆ ಇಂದವನು ಕ್ಷಮೆ ಕೋರುತ್ತಿದ್ದಾನೇನು? ವಿಕಾಸನ ಪ್ರಬುದ್ಧ ಮನವಿಂದು ಸೀಮಾಳನ್ನು ತನ್ನ ಬಗ್ಗೆ ಕಣ್ಣುಗಳಿಂದ ನೋಡುವಾಗ ಆಕೆ ಚೆಲುವೆಯೂ, ಸರಳೆಯೂ, ಸ್ನೇಹಮಯಿಯೂ ಆಗಿದ್ದಳೆಂದು ಆಡಂಬರವಿಲ್ಲದೆ ಒಪ್ಪಿತು. ಇಂದಿಗೂ ಅವನಿಗೆ ಅವನಮ್ಮ ಚೆಂದವಾದರೂ ಅಮ್ಮನಂತೆಯೇ ಇತರ ಕೆಲವು ಹೆಂಗಸರೂ ಚೆಲುವಾಗಿರ ಬಹುದಲ್ಲವೇ?</p>
<p>ವಿಕಾಸ ಆಲೋಚನೆಗೀಡಾದ. ಅವನು ದೊಡ್ಡ ನೆನಪಿನ ನಿಧಿಯೊಂದನ್ನು ಕಳೆದುಕೊಂಡು ಅದಕ್ಕಾಗಿ ಮರುಗಿದ. ಹುಡುಗಿಯರ ಪರಸ್ಪರ ಸ್ನೇಹವನ್ನೂ, ಹುಡುಗರ<br />ಪರಸ್ಪರ ಸ್ನೇಹವನ್ನೂ ನೋಡಿದ್ದ (ಹಾಗೆ ನೋಡಲು ಹೋದರೆ ಅವನಿಗೆ ಹಲವಾರು ಉತ್ತಮ ಗೆಳೆಯರಿದ್ದಾರೆ) ಅವನು ತನ್ನ, ಆ ಹುಡುಗಿಯ ಗೆಳೆತನ ಎಂತಹ ಚೆಲುವಿನದಾಗಿರ ಬಹುದಿತ್ತು. ಎಂದು ಒಂದು ರೀತಿಯ ಸೋಜಿಗ ಪಟ್ಟಿದ್ದಾನೆ. ತಾನು ಸ್ವಲ್ಪ ವಿಚಾರಶೀಲನಾಗಿದ್ದರೆ ಎಂದು ಈಗ ಪಶ್ಚಾತ್ತಾಪ ಪಡುತ್ತಾನೆ. ಆ ಎರಡು ತಿಂಗಳುಗಳು ಅಪೂರ್ವವಾಗಿರಬಹುದಿತ್ತಲ್ಲವೆ? ತಾನೂ ಅವಳನ್ನು ಕೀಟಲೆ ಮಾಡಬಹುದಾಗಿತ್ತು. 'ನೀಲ ಬಣ್ಣದ ಈ ಸೀರೆ ನಿನಗೆ ಒಪ್ಪುತ್ತಿದೆ' ಎಂದು ಒಪ್ಪಬಹುದಾಗಿತ್ತು. ಜೊತೆಜೊತೆಗೆ ಸೈನ್ಸ್ ಪಸಲ್‍ಗಳನ್ನು ಬಗೆಹರಿಸಿ ಅವಳನ್ನು - ಅವಳನ್ನೇ ಸೋಲಿಸಬಹುದಾಗಿತ್ತು. ಇನ್ಸ್‍ಟಿಟ್ಯೂಟಿನ ಕೆಲವು ಹಳೆಯ ಹುಲಿಗಳು ತನ್ನನ್ನು ರೋಸ್ಟ್ ಮಾಡುತ್ತಿದ್ದ ಗುಟ್ಟಿನ ವಿಷಯವನ್ನು- ಅಂತಹ ವಿಷಯಗಳನ್ನು ಅಮ್ಮನಿಗೂ ಹೇಳಲಾಗುತ್ತಿರಲಿಲ್ಲ. ಅವಳಲ್ಲಿ ಹೇಳಿಕೊಂಡಿದ್ದರೆ ಅವಳು ಖಂಡಿತಾ ನಗುತ್ತಿರಲಿಲ್ಲ. ಚಕ್ಕನೆ ಅದಕ್ಕೊಂದು ಪರಿಹಾರ ತೋರಿಸುತ್ತಿದ್ದಳು!</p>
<p>ಅಂತಹ ಒಂದು ದಿನ ಅವನಿಗೆ ಇಂದಿಗೂ ಅಚ್ಚ ಹಸುರಾಗಿದೆ. ತನ್ನ ಚಿಕ್ಕ ವಯಸ್ಸು, ದೊಡ್ಡ ಗಾಂಭೀರ್ಯ, ಸೆಮಿಸ್ಟರ್ಸ್‍ಗಳಲ್ಲಿಯ ತನ್ನ ಒಂದೇ ಸಮನಾದ ಪ್ರೋಗ್ರೆಸ್ ಇವುಗಳನ್ನು ಕಂಡರೆ ಆ ಹಿರಿಯ ಹುಡುಗರಿಗೆ ಒಂದು ರೀತಿಯ ಅಸಹನೆ, ಗೇಲಿ. ಅವರ ಅಪಹಾಸ್ಯಗಳಿಂದ ಅಂದು ವಿಚಲಿತನಾಗಿ ಬಂದು ರೈಲಿನಲ್ಲಿ ಧೊಪ್ಪನೆ ಕುಳಿತ ತನ್ನ ಮನ, ತನ್ನ ಮುಖದ ಮೇಲೆ ಮೂಡಿತ್ತೇನು? ಆ ಹುಡುಗಿ ಕೊಂಚ ಕಾಲ ಮೌನವಾಗಿದ್ದು ನಂತರ ಮೃದುವಾಗಿ ಕೇಳಿದ್ದಳು. "ಇನ್ಸ್‍ಟಿಟ್ಯೂಟ್ ತುಂಬಾ ಬೇಜಾರಾ? ಒಂದೊಂದು ಸಲ ಅಲ್ಲಿಯ ವಾತಾವರಣಾನೇ ಬೇಜಾರು ಆಗಿರುತ್ತೆ ಅಲ್ಲ?" ದೇವರ ದಯೆ ಆಕೆ ಮತ್ತೂ ಮುಂದುವರಿಸಿ ಕೇಳುವಷ್ಟು ಪರೇಂಗಿತ ಜ್ಞಾನಿಯಾಗಿರಲಿಲ್ಲ.</p>
<p>"ಯಾರಾದ್ರೂ ದಬಾಯಿಸಿದ್ರಾ ನಿನ್ನ?"</p>
<p>ಅಂತಹ ಸುಲಕ್ಷಣೆಯೂ, ನಾಗರೀಕಳೂ ಆದ ಆಕೆಯನ್ನು ಹಾಗೆ ಪಡೆದ, ಬೆಳೆಸಿರಬಹುದಾದ ಆಕೆಯ ತಂದೆ ತಾಯಿಗಳ ಬಗ್ಗೆ ವಿಕಾಸನಿಗೆ ಕುತೂಹಲ. ತನ್ನ ತಮ್ಮನನ್ನು ನೋಡಿರಬಹುದೆಂದು ಅವಳು ಊಹೆ ಮಾಡಿದ್ದರೂ ತಾನು ಅಂತಹ ಭಾಗ್ಯಶಾಲಿಯಾಗಿರಲಿಲ್ಲ.</p>
<p>ಯಾರನ್ನು ಮೆಚ್ಚಿಸಹೋಗಿ ತಾನು ಹಾಗೆ ನಡೆದುಕೊಂಡದ್ದು? ಮತ್ತೆ ಕಳೆದುಕೊಂಡದ್ದು? ವಿಕಾಸ ತನ್ನನ್ನು ತಾನು ಟೀಕಿಸಿಕೊಳ್ಳುವುದರಲ್ಲಿ ಎಷ್ಟು ಹರಿತವಾಗಿ ಬಿಡುತ್ತಾನೆಂದರೆ ಆತ ಈಗಲೂ ಒಂದು ವಿಷಯವನ್ನು ಪೂರಾ ಅಲಕ್ಷಿಸಿಬಿಡುತ್ತಾನೆ. ಅಂದಿನ ತನ್ನ ವಯಸ್ಸಿಗೆ ಆ ನಡವಳಿಕೆ ಬರಿಯ ಸಹಜ ಎಂಬುದನ್ನು ಮರೆತೇ ಬಿಡುತ್ತಾನೆ. ಇಪ್ಪತ್ತಾರು ವರ್ಷದ ಪ್ರಬುದ್ಧ ಯುವಕನಿಗೂ, ಹದಿನಾರರ ಎಳೆಯನಿಗೂ<br /><em>ಅಮೆರಿಕನ್ನಡದ ಕತೆಗಳು/೨೯೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೨೯೯</em><br />ಒಂದೇ ತಾಳೆ ಹಾಕಿ ನೋಡುತ್ತಾನವನು. ಎಂತಹ ಸಂಬಂಧವೆನ್ನಿಸುತ್ತಿದ್ದದು ಅಕ್ಕ ತಮ್ಮ? ಅಲ್ಲವೇ ಅಲ್ಲ. ಹಾಗೆ ನೋಡಲು ಹೋದರೆ ಆ ಸ್ನೇಹವನ್ನು ಅಪೂರ್ವ ಸಂಬಂಧವಲ್ಲದೆ ಮತ್ತೇನೆಂದೂ ಕರೆಯಲಾಗದು.</p>
<p>"ಅಮ್ಮಾ..." ಅವನು ಸ್ವಾಭಾವಿಕವಾದ ಧ್ವನಿಗಿಂತ ಜೋರಾಗಿಯೇ ಕೂಗಿಬಿಟ್ಟಿದ್ದ ವಿಕಾಸ.</p>
<p>"ಇಲ್ಲಿದ್ದೀನಿ ನಾನು ನೋಡು ವಿಕಾಸ. ಎಷ್ಟು ಜೋರಾಗಿ ಕೂಗ್ದೆ ಗೊತ್ತಾ...? ಏನೋ ಕೋಪ ಬಂದಿದೆ ತಾನೇ?"</p>
<p>"ಅದಿರ್ಲಿ, ಒಂದು ಮುಖ್ಯವಾದ ವಿಷ್ಯ ಕೇಳಬೇಕು ನಿನ್ನ. ಎಲ್ರ ಮನೇಲೂ ಎಷ್ಟೊಂದು ಅಕ್ಕ ತಂಗೀರು ತುಂಬಿರ್ತಾರೆ. ನಮ್ಮನೇಲಿ ನನಗೆ ಯಾರು ಇಲ್ಲ ಯಾಕೆ?"</p>
<p>ಅವನಮ್ಮ ನಕ್ಕಳು. ಅವಳು ಹಾಗೆಯೇ. ಯಾವ ಪ್ರಶ್ನೆಗಾದರೂ ಉತ್ತರ ಅನವಶ್ಯಕವೆನಿಸಿದಾಗ ಅಥವಾ ಸಮಂಜಸ ಉತ್ತರ ಕೊಡಲು ತನಗೆ ಆಗದಾದಾಗ ಸುಮ್ಮನೆ ನಗುತ್ತಿದ್ದಳು ಮನೋಹರವಾಗಿ.</p>
<p>ಅಚ್ಚ ಬಿಳಿಯ ಷರಟಿನ ಮೇಲೆ ಹಾಕಿ ಕೊಂಡಿದ್ದ ಕಡುನೀಲಿ ಬಣ್ಣದ ಟೈಯನ್ನು ಬಿಚ್ಚುತ್ತಾ ವಿಮನಸ್ಕನಾಗಿ ನಿಂತ ವಿಕಾಸ. ತನ್ನ ಜೀವನದಲ್ಲಿ ಮತ್ತೊಮ್ಮೆ ಇಂತಹ ಸುವರ್ಣಾವಕಾಶ ಸಿಕ್ಕಿದರೆ ತಾನು ಬಿಡುವುದಿಲ್ಲ ಖಂಡಿತ-ಸಿಕ್ಕಿದರೆ !</p>
<p><strong><em>-ಸುವಾಸಿನಿ ಸುಬ್ರಹ್ಮಣ್ಯ</em></strong>(ಫ್ಲಷಿಂಗ್, ನ್ಯೂಯಾರ್ಕ್)</p>
<p>
<strong>ಕಿವಿಮಾತು ಬೀರಿದ ವಿಷ</strong>
</p>
<p>
<em>ದಂತದ ಬೊಂಬೆಯಂತಿದ್ದ ಮಿಸೆಸ್ ಸ್ವೀನಿ ರಾತ್ರಿ-ರಾತ್ರಿಯಲ್ಲಿ ಮಾಟಗಾತಿ, ದೆವ್ವ, ಹುಚ್ಚಿಯಾದಳು... ಜನರ ಮನಸ್ಸಿನಲ್ಲಿ.</em>
</p>
<p>ನಾವು ದೆಹಲಿಯಲ್ಲಿದ್ದಾಗ ನನಗಾದ ಅನುಭವವೊಂದು ಈಗ, ಹತ್ತು ವರ್ಷದ ನಂತರವೂ ನನ್ನ ಮನಸ್ಸಿನಲ್ಲಿ ಹಸಿರಾಗಿಯೇ ಉಳಿದಿದೆ.</p>
<p>ನಮ್ಮ ರಸ್ತೆಯ ಕೊನೆಯಲ್ಲಿ ವರ್ಷಗಟ್ಟಲೆಯಿಂದ ಖಾಲಿ ಆಗಿದ್ದ, ದೊಡ್ಡ ಕಾಂಪೌಂಡಿನ ಬಂಗಲೆಗೆ ಯಾರೋ ಬಾಡಿಗೆಗೆ ಬಂದರೆಂದು ತಿಳಿದಾಗ ನಮಗೆಲ್ಲಾ ಕುತೂಹಲ ಆಯಿತು. ಆದರೆ, ಅಲ್ಲಿ ಬಾಡಿಗೆಗೆ ಬಂದವರನ್ನು ನೋಡಿದ ಮೇಲೆ ನಮಗೆ ಅಷ್ಟು ಆಶ್ಚರ್ಯವಾಗಬಹುದೆಂದು ನಾವು ಎಣಿಸಿರಲಿಲ್ಲ. ಅಷ್ಟು ದೊಡ್ಡ ಬಂಗಲೆಯಲ್ಲಿ ವಾಸವಾಗಿರಲು ಅಮೇರಿಕನ್ ಮಹಿಳೆ ಒಬ್ಬರು ಒಂಟಿಯಾಗಿ ಬಂದಿದ್ದರು. ಅವರ ವಯಸ್ಸು ಸುಮಾರು ಎಂಭತ್ತಕ್ಕೆ ಮೀರಿದ್ದರೂ ಸಹ ಮುಖದಲ್ಲಿ ಒಂದಾದರೂ ಸುಕ್ಕಿನ ಗೆರೆಯಿಲ್ಲದೆ ಚಿಕ್ಕದಾಗಿ, ಮಾಟವಾಗಿದ್ದ ಅವರು ಬಹಳ ಸುಂದರವಾಗಿದ್ದರು.<br />ಅವರ ಹೆಸರು ಮಿಸೆಸ್. ಸ್ವೀನಿರಾಯ್ ಎಂದು ತಿಳಿಯಿತು.</p>
<p>ಸ್ವೀನಿ, ಯಾವಾಗಲೂ ಬಿಳಿಯ ಸೀರೆಯನ್ನು ಉಡುತ್ತಿದ್ದರು. ಅದರ ಮೇಲೆ ಉದ್ದನೆಯ ಮಣಿಸರವನ್ನು ಧರಿಸಿ, ದಂತದ ಬೊಂಬೆಯಂತೆ ಅವರು ಬೀದಿಯಲ್ಲಿ ನಡೆದು ಬರುತ್ತಿದ್ದರೆ ನಾವೆಲ್ಲರೂ ಅವರನ್ನು ನೋಡಿ ಮೆಚ್ಚಿಕೊಳ್ಳುತ್ತಿದ್ದೆವು. ಪ್ರತಿದಿನವೂ ಸಂಜೆ ನಾಲ್ಕು ಗಂಟೆಗೆ, ಹಸಿರು ಪ್ಲಾಸ್ಟಿಕ್ ಬುಟ್ಟಿಯಲ್ಲಿ ಹಾಲಿನ ಸೀಸೆಗಳನ್ನು ತುಂಬಿಕೊಂಡು, ಅವರು ಹಾಲಿನ ಡಿಪೋವಿಗೆ ನಡೆದು ಹೋಗುತ್ತಿದ್ದರು.</p>
<p>ತನ್ನ ಸಣ್ಣ ಮಗುವನೆತ್ತಿಕೊಂಡು ಯಾರಾದರೂ ತಾಯಿ ಗೇಟಿನ ಬಳಿ ನಿಂತಿದ್ದರೆ ಆ ಮಗುವನ್ನು ಕಂಡು ಸ್ವೀನಿಯವರಿಗೆ ಎಷ್ಟು ಸಂತೋಷವೋ! ಅಲ್ಲಿ ಒಂದೆರಡು ನಿಮಿಷ ನಿಂತು ಮಗುವಿನ ಗಲ್ಲ ಹಿಡಿದು ಮುದ್ದಿಸಿ, ತಾಯಿಯನ್ನು ನಗುನಗುತ್ತ ಮಾತನಾಡಿಸಿ ಮುಂದೆ ಹೋಗುತ್ತಿದ್ದರು. ಮೈಕೆ ತುಂಬಿಕೊಂಡು ಮುದ್ದಾಗಿರುವ ಮಗುವನ್ನು ಕಂಡರೆ ಔh! Whಚಿಣ ಚಿ ಟoveಟಥಿ bಚಿbಥಿ! ಎಂದು ಆ ಮಗುವನ್ನೆತ್ತಿಕೊಂಡು ಮುದ್ದಾಡುತ್ತಿದ್ದರೆ, ತಾಯಿಯ ಕೆನ್ನೆ ಕೆಂಪಾಗುತ್ತಿತ್ತು.</p>
<p>ಮೈದಾನದಲ್ಲಿ ಹುಡುಗರು ಕ್ರಿಕೆಟ್ ಆಡುತ್ತಿರುವುದನ್ನು ನೋಡುವುದೆಂದರೆ ಆಕೆಗೆ ಆನಂದ. ಹಾಲಿನ ಡಿಪೋವಿನಿಂದ ಹಿಂತಿರುಗುವಾಗ ಬುಟ್ಟಿಯನ್ನು ಕೆಳಗಿಟ್ಟು ಒಂದು ಕಲ್ಲು ಬಂಡೆಯ ಮೇಲೆ ಕುಳಿತು ಗಂಟೆಗಟ್ಟಲೆ ಆಟವನ್ನು ವೀಕ್ಷಿಸುತ್ತಿದ್ದರು. ಕ್ರಿಕೆಟ್ ಆಟಕ್ಕಿಂತ ಹೆಚ್ಚಾಗಿ, ಆಟದ ಮೈದಾನಿನಲ್ಲಿ ಆ ಹುಡುಗರ ಆನಂದ, ಉತ್ಸಾಹದ ಕುಣಿತ, ಇವುಗಳನ್ನು ಸವಿಯಲು ಅವರು ಅಲ್ಲಿ ಕಾಲ ಕಳೆಯುತ್ತಾರೆಂದು ನನಗನ್ನಿಸುತ್ತಿತ್ತು. ಒಂದೊಂದು ದಿನ ಅವರು ತಮ್ಮ ಬುಟ್ಟಿಯಲ್ಲಿ ಸೇಬಿನ ಹಣ್ಣುಗಳನ್ನು ತುಂಬಿಕೊಂಡು ಬಂದು ಆಟದ ಹುಡುಗರಿಗೆಲ್ಲಾ ಹಂಚುತ್ತಿದ್ದರು. ಅಂತಃಕರಣ ಸ್ವಭಾವವುಳ್ಳ ನಗೆಮೊಗದ ಈ ಅಮೇರಿಕನ್ ಮಹಿಳೆ ಕೆಲವೇ ದಿನಗಳಲ್ಲಿ ನಮಗೆಲ್ಲರಿಗೂ ಬೇಕಾದ ಪ್ರಿಯವ್ಯಕ್ತಿಯಾಗಿ ಬಿಟ್ಟರು.</p>
<p>ನಮ್ಮ ರಸ್ತೆಗೆ ಸ್ವಲ್ಪವೇ ದೂರದಲ್ಲಿದ್ದ, ಕಬ್ಬಿಣದ ಸಾಮಾನಿನ ಒಂದು ಗೋಡೌನಿಗೆ ಸದಾ ಬೀಗ ಹಾಕಿಯೇ ಇರುತ್ತಿತ್ತು. ಅಪರೂಪವಾಗಿ ಮಾಲಿಕನು ಬಂದು, ಗೋಡೌನಿನ ಬೀಗ ತೆಗೆದು ಕೆಲವು ಸಾಮಾನುಗಳನ್ನು ಟ್ರಕ್ಕಿನಲ್ಲಿ ತುಂಬಿಸಿಕೊಂಡು ಹೊರಟು ಹೋದನೆಂದರೆ ಪುನಃ ತಿಂಗಳುಗಟ್ಟಲೆ ಅವನ ಸುಳಿವೇ ಇರುತ್ತಿರಲಿಲ್ಲ. ಸುಣ್ಣ ಬಣ್ಣ ಕಾಣದ, ಪಾಳು ಬಿದ್ದಿದ್ದ ಆ ಗೋಡೌನಿನಲ್ಲಿ ರಾತ್ರಿಯ ಹೊತ್ತು ದೀಪವೂ ಇರುತ್ತಿರಲಿಲ್ಲ. ಆ ಸಮಯದಲ್ಲಿ ಅದರ ಬಳಿಯಲ್ಲಿಓಡಾಡುವುದಕ್ಕೆ ಸಹ ಭಯವಾಗುತ್ತಿತ್ತು.</p>
<p>ಇದ್ದಕ್ಕಿದ್ದ ಹಾಗೆ, ಆ ಗೋಡೌನಿನಿಂದ ರಾತ್ರಿ ಹನ್ನೊಂದು ಗಂಟೆಗೆ ಸರಿಯಾಗಿ ಪ್ರತಿ ರಾತ್ರಿಯೂ ಒಂದು ಬಗೆಯ ವಿಚಿತ್ರ ಕೂಗು ಕೇಳಿ ಬರಲು ಆರಂಭಿಸಿತು.<br /><em>ಅಮೆರಿಕನ್ನಡದ ಕತೆಗಳು/೩೦ಂ</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೦೧</em><br />"ಊ..ಊ..ಊ..." ಎಂಬ ಈ ಧ್ವನಿ ಎರಡು ಸಲ ಕೂಗಿದ ನಂತರ ನಿಂತು ಹೋಗುತ್ತಿತ್ತು. ಜನರ ಮನಸ್ಸಿನಲ್ಲಿ ಒಂದು ತರಹ ಭಯ ಹುಟ್ಟಿತು. ಪ್ರತಿಯೊಬ್ಬರೂ ತಮಗೆ ತೋರಿದಂತೆ ದೆವ್ವ, ಪಿಶಾಚಿ, ಹುಚ್ಚಿ ಎಂದೆಲ್ಲಾ ಊಹೆ ಮಾಡತೊಡಗಿದರು.</p>
<p>ನಂತರ ಒಂದು ದಿನ, ಈ ವಿಷಯದ ಬಗ್ಗೆ ಊಹೆ, ಪೋಹೆಗಳು ಅತಿಯಾದಾಗ ಇಬ್ಬರು ದಂಪತಿಗಳು ಹಿಂದಿನ ರಾತ್ರಿ ತಾವು ಎರಡನೇ ಷೋ ಸಿನಿಮ ನೋಡಿಕೊಂಡು ಮನೆಗೆ ಹಿಂತಿರುಗುತ್ತಿದ್ದಾಗ ಗೋಡೌನಿನ ಹಿಂದಿನ ಗಲ್ಲಿಯಲ್ಲಿ ಸ್ವೀನಿಯವರನ್ನು ನೋಡಿದುದಾಗಿಯೂ, ಅವರು ಗೋಡೌನಿನ ಮೋಟು ಗೋಡೆಯಿಂದ ಕೆಳಗೆ ದುಮುಕಿದುದನ್ನು ತಾವು ಕಣ್ಣಾರೆ ಕಂಡುದ್ದಾಗಿಯೂ ಹೇಳಿ ಎಲ್ಲರನ್ನೂ ದಂಗುಬಡಿಸಿದರು. ಈ ಸುದ್ದಿ ಎಲ್ಲೆಲ್ಲಿಯೂ ಹಬ್ಬಿತು. ಒಂದೇ ರಾತ್ರಿಯಲ್ಲಿ, ಸ್ನೇಹ-ಪ್ರೀತಿಗಳ ಪ್ರತಿಮೆಯಾಗಿದ ಸ್ವೀನಿಯವರು ಈಗ Wiಣಛಿh ಅಡಿಚಿಜಿಣನ್ನು ಅಭ್ಯಾಸ ಮಾಡುವ ಮಾಟಗಾತಿಯಾಗಿ ಪರಿವರ್ತಿಸಿದರು! ಅಂದಿನಿಂದ ಸ್ಥಿತಿಯು ಸಂಪೂರ್ಣವಾಗಿ ಬದಲಾಯಿಸಿತು.</p>
<p>ಸ್ವೀನಿ ರಸ್ತೆಯಲ್ಲಿ ಬರುತ್ತಿರುವುದನ್ನು ಕಂಡರೆ ತಮ್ಮ ಮಕ್ಕಳೊಂದಿಗೆ ತಾಯಿಯವರು ಒಳಗೆ ಹೋಗಿ ಬಾಗಿಲು ಹಾಕಿಕೊಂಡುಬಿಡುತ್ತಿದ್ದರು. "ಅಮೆರಿಕನ್ ಹೆಂಗಸು" ಹಣ್ಣು ಕೊಟ್ಟರೆ ತೆಗೆದುಕೊಳ್ಳಕೂಡದೆಂದು ಮಕ್ಕಳಿಗೆ ಕಟ್ಟಾಜ್ಞೆ ಆಯಿತು. ಮೊದಲಿನಂತೆ ಸ್ವೀನಿಯವರ ಕಡೆಗೆ ಸ್ನೇಹಪೂರ್ಣ ದೃಷ್ಟಿಯನ್ನು ಬೀರಲು ಯಾರೂ ಅಲ್ಲಿ ನಿಲ್ಲುತ್ತಿರಲಿಲ್ಲ. ವಿಷಯವೇನೆಂದು ತಿಳಿದುಕೊಳ್ಳದೆ ಸ್ವೀನಿಯವರನ್ನು ಹೀಗೆ ಎಲ್ಲರೂ ದ್ವೇಷಿಸುವುದು ನನಗೆ ಬಹಳ ಅನ್ಯಾಯವೆನಿಸಿತು. ಸದಾ ಇದೇ ಯೋಚನೆಯಲ್ಲಿ ಮುಳುಗಿ, ಕೊನೆಗೆ ಒಂದು ದಿನ ಸ್ವೀನಿಯವರ ಮನೆಗೆ ಹೋಗುವುದೆಂದು ನಿರ್ಧರಿಸಿದೆ.</p>
<p>ಮುಗುಳ್ನಗೆಯಿಂದ ಬರಮಾಡಿಕೊಂಡ ಸ್ವೀನಿ ನನ್ನನ್ನು ಆದರ ಸತ್ಕಾರದಿಂದ ಉಪಚರಿಸಿದರು. ನಾವಿಬ್ಬರೂ ಸರಳ ಸಂಭಾಷಣೆಯನ್ನು ನಡೆಸಿದೆವು. ಅವರ ತಂದೆ ಭಾರತದಲ್ಲಿ ಜiಠಿಟomಚಿಣiಛಿ seಡಿviಛಿe ನಲ್ಲಿದ್ದಾಗ, ಸ್ವೀನಿ ಚಿಕ್ಕ ವಯಸ್ಸಿನಲ್ಲಿಯೇ ಭಾರತಕ್ಕೆ ಬಂದರಂತೆ. ಭಾರತೀಯರೊಡನೆ ವಿವಾಹವಾದರಂತೆ. ಸರ್ಕಾರೀ ಕೆಲಸದಲ್ಲಿದ್ದ ರಾಯ್ ಅವರು ನಿವೃತ್ತರಾದ ಮೇಲೆ ಪತಿ-ಪತ್ನಿಯರಿಬ್ಬರೂ ಸಮಾಜಕಲ್ಯಾಣ ಸೇವೆಯಲ್ಲಿ ನಿರತರಾದರಂತೆ. ಕಲ್ಕತ್ತದಲ್ಲಿ ರಾಯ್ ಅವರು ತೀರಿಹೋದ ನಂತರವೂ ಹಲವಾರು ವರ್ಷಗಳ ವರೆಗೆ ಸ್ವೀನಿ, ದೀನದಲಿತರ ಸೇವೆಯಲ್ಲಿಯೇ ಕಾಲಕಳೆದರಂತೆ. "ಇನ್ನು ನನ್ನ ಕೈಯಲ್ಲಿ ಆಗುವುದಿಲ್ಲ, ಮುಂದಿನ ವರ್ಷ ನನ್ನ ಮಗ, ಸೊಸೆ, ಮೊಮ್ಮಕ್ಕಳು ಎಲ್ಲಾ ಅಮೇರಿಕಾದಿಂದ ಬರುತ್ತಾರೆ. ಎಲ್ಲರೂ ಒಟ್ಟಿಗೆ ಭಾರತದಲ್ಲಿ ಪ್ರವಾಸ ಮಾಡಿದನಂತರ, ಹಿಂತಿರುಗಿ ಅಮೇರಿಕಕ್ಕೆ<br />ಹೊರಟು ಹೋಗುತ್ತೇವೆ. ನನಗೆ ದೆಹಲಿಯಲ್ಲಿ ಸ್ವಲ್ಪ ದಿನ ಇರಬೇಕೆಂದು ಬಹಳ ದಿನದಿಂದ ಆಸೆಯಿತ್ತು. ಕಲ್ಕತದಲ್ಲಿರುವ ನಮ್ಮ ಸ್ನೇಹಿತರು ಇಲ್ಲಿರುವ ತಮ್ಮ ಈಮನೆಯನ್ನು ನನಗೆ ವಾಸಕ್ಕೆ ಕೊಟ್ಟು ಬಹಳ ಉಪಕಾರ ಮಾಡಿದರು." ಎಂದು ಸ್ವೀನಿ ಹೇಳಿದರು. ಎಲ್ಲವೂ ಎಷ್ಟು ಸರಳ ! ಎಷ್ಟು ಸುಂದರ ! ನಾನು ಕೇಳಲು ಬಂದಿದ್ದ ಪ್ರಶ್ನೆಯನ್ನು ಕೇಳಲು ನನಗೆ ಬಾಯೇ ಬರಲಿಲ್ಲ. ಹೇಗೋ ಗಟ್ಟಿ ಮನಸ್ಸು ಮಾಡಿ ಕೇಳಿಯೇ ಬಿಟ್ಟೆ. "ಮಿಸೆಸ್ ರಾಯ್. ರಾತ್ರಿ ಹನ್ನೊಂದು ಗಂಟೆಯ ಮೇಲೆ. ನಿಮ್ಮನ್ನು ಗೋಡೌನಿನಲ್ಲಿ ನೋಡಿದುದ್ದಾಗಿ ಯಾರೋ ಹೇಳಿದರು. ಅಷ್ಟು ಹೊತ್ತಿನಲ್ಲಿ ನೀವು ಅಲ್ಲಿ ಏನು ಮಾಡುತ್ತೀರಿ?" ನನ್ನ ಪ್ರಶ್ನೆಯಿಂದ ಅವರ ಮನಸ್ಸು ಅಳುಕಬಹುದೆಂದು ನಾನು ಎಣಿಸಿದ್ದರೆ ಅದು ಎಂತಹ ತಪ್ಪಾಗುತ್ತಿತ್ತು! ಗುಲಾಬಿ ಅರಳುವಂತೆ ಅವರ ಮುಖವು ಅರಳಿತು. ಒಂದು ಮೃದುವಾದ ಭಾವನಾರೇಖೆಯೊಂದು ಆ ಮುಖದ ಮೇಲೆ ಸುಳಿದು ಮಾಯವಾಯಿತು. ಮೆಲು ನಗೆಯನ್ನು ನಕ್ಕು, ಸ್ವೀನಿ ಹೀಗೆ ಹೇಳಿದರು- " ಈ ಪ್ರಶ್ನೆಗೆ ಉತ್ತರ ಬೇಕಾದರೆ ಇವತ್ತು ರಾತ್ರಿ ನೀನು ನನ್ನ ಜತೆಗೆ ಗೋಡೌನಿಗೆ ಬಾ." ಸ್ವೀನಿಯವರ ಪ್ರತಿಕ್ರಿಯೆಯಿಂದ ನನಗೆ ಆಗಲೇ ಧೈರ್ಯ ಬಂದಿತ್ತು. "ಓಹೋ ! ಬರುತ್ತೇನೆ" ಎಂದು ಬಿಟ್ಟೆ. ಈ ನನ್ನ "ಸಾಹಸ ಕೃತ್ಯ"ದಲ್ಲಿ ಮನೆಯವರ್ಯಾರು ಉತ್ಸಾಹವನ್ನು ತೋರಿಸಲಿಲ್ಲ. ನಮ್ಮ ಯಜಮಾನರು ಸ್ವಲ್ಪ ಕೋಪದಿಂದಲೇ "ಇನ್ನೊಬ್ಬರ ವಿಷಯದಲ್ಲಿ ನೀನೇಕೆ ತಲೆಹಾಕುತ್ತೀ?" ಎಂದು ಕೇಳಿದರು. ನನ್ನ ವಾಕ್ಚಾತುರ್ಯದಿಂದ ಅವರನ್ನು ಒಪ್ಪಿಸಿ ರಾತ್ರಿಗಾಗಿ ಎದುರು ನೋಡತೊಡಗಿದೆ.</p>
<p>ನನಗಾಗಿ, ಸ್ವೀನಿ ಅವರ ಮನೆ ಬಾಗಿಲಲ್ಲೇ ಕಯುತ್ತಾ ನಿಂತಿದ್ದರು. ಅವರ ಕೈಯಲ್ಲಿ ಒಂದು ಚೀಲವಿತ್ತು. ಅವರೊಡನೆ ಗೋಡೌನಿನ ಕಡೆಗೆ ನಡೆಯುತ್ತಿದ್ದಾಗ ನನ್ನ ಎದೆ ಢವ ಢವ ಹೊಡೆದು ಕೊಳ್ಳಲಾರಂಭಿಸಿತು.</p>
<p>ಮೋಟುಗೋಡೆಯನ್ನು ಹಾರಿ ಗೋಡೌನಿನ ಹಿಂದಿನ ಅಂಗಳಕ್ಕೆ ಬಂದೆವು. ಸ್ವೀನಿ ತಮ್ಮ ಚೀಲದಿಂದ ಸುಮಾರು ೨೦-೨೫ ಪ್ಲಾಸ್ಟಿಕ್ ಬಟ್ಟಲುಗಳನ್ನು ತೆಗೆದು, ಸ್ವಲ್ಪ ದೂರ ದೂರವಾಗಿ ಸಾಲಾಗಿ ಇರಿಸಿದಳು. ನಂತರ ೫-೬ ಹಾಲಿನ ಬಾಟಲುಗಳನ್ನು ತೆಗೆದು ಪ್ರತಿಯೊಂದು ಬಟ್ಟಲಿಗೂ ಹಾಲು ಸುರಿದರು. ದಿಗ್ಭ್ರಮೆಯಿಂದ ನಾನು ನೋಡುತ್ತ ನಿಂತೆ. ಸ್ವೀನಿ ದಿನವೂ ಕೇಳಿ ಬರುತ್ತಿದ್ದ ಆ ವಿಚಿತ್ರ ಕೂಗಿನಿಂದ "ಊ...ಊ...ಊ..ಊ..." ಎಂದು ಎರಡು ಸಲ ಕೂಗಿದರು.</p>
<p>ಏನಾಶ್ಚರ್ಯ ! ಎಲ್ಲಿಂದಲೋ ಇದ್ದಕ್ಕಿದ್ದಹಾಗೆ ಗುಂಪು ಗುಂಪು ನಾಯಿಗಳು ಓಡಿಬಂದವು. ಶಿಸ್ತಿನಿಂದ ಬೆಳೆದ ಮಕ್ಕಳಂತೆ ಸದ್ದಿಲ್ಲದೆ, ಕಚ್ಚಾಟವಿಲ್ಲದೆ, ಬಟ್ಟಲುಗಳ ಬಳಿ ನಿಂತು ಲೊಚ ಲೊಚನೆ ಹಾಲು ಕುಡಿದು ತೃಪ್ತಿಯಿಂದ ಹೊರಟು ಹೋದವು.</p>
<p><em>ಅಮೆರಿಕನ್ನಡದ ಕತೆಗಳು/೩೦೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೦೩</em><br />ಸ್ವೀನಿ ನನ್ನ ಕಡೆಗೆ ತಿರುಗಿ, "ನೋಡು, ಸಾಕು ನಾಯಿಗಳಿಗೆ ಮಾಲಿಕರು ಹಾಲು ಕುಡಿಸಿ ಉಪಚಾರ ಮಾಡುತ್ತಾರೆ. ಈ ಬಡ ಮಕ್ಕಳನ್ನು ಕೇಳುವವರ್ಯಾರು? ನನಗೆ ತುಂಬಾ ವ್ಯಸನವಾಗುತ್ತದೆ. ನಾನು ಇಲ್ಲಿರುವವರೆಗಾದರೂ ದಿನವೂ ಇವುಗಳಿಗೆ ಹಾಲು ಕುಡಿಸಬೇಕೆಂದು ಮನಸ್ಸು ಮಾಡಿದ್ದೇನೆ." ಎಂದು ಹೇಳಿದರು.</p>
<p><strong><em>-ಶ್ರೀಮತಿ ರತ್ನಾರಾವ್</em></strong>(ಕರ್ನಾಟಕ, ಭಾರತ)</p>
<p>
<strong>ಕಂಪ್ಯೂಟರ್ ಚಾಲಕ</strong>
</p>
<p>
<em>ಬೃಹಸ್ಪತಿ ತಾರ್ಕಿಕವಾಗಿ ಯೋಚಿಸಬಲ್ಲ, ಕೃತಕ ಜ್ಞಾನಾಧಾರಿತ ಒಂದು ಮಾನವ ನಿರ್ಮಿತ ಕಂಪ್ಯೂಟರ್. ಅನಿರೀಕ್ಷಿತ ಸನ್ನಿವೇಶಗಳು ಎದುರಾದಾಗಲೂ ಯೋಚಿಸಿ, ವ್ಯವಹರಿಸಲು ಅದಕ್ಕೆ ಸಾಧ್ಯವಾಯಿತೇ?</em>
</p>
<p>ನಾನು ಸ್ಪೇಸ್ ಪೆಟ್ರೋಲಿನಲ್ಲಿ ಕೆಲಸಕ್ಕೆ ಸೇರಿ ಇಪ್ಪತ್ತು ವರ್ಷಗಳ ಮೇಲಾಗಿದೆ. ಭೂಮಿಗೂ ಚಂದ್ರನಿಗೂ ಮಧ್ಯೆ ಷಟಲ್ ಸರ್ವಿಸ್ ಆರಂಭವಾದಾಗ ನಾನು ಷಟಲ್ ಚಾಲಕನಾಗಿ ನನ್ನ ನೌಕರಿ ಆರಂಭಿಸಿದೆ. ಆಮೇಲೆ ಮಂಗಳ ಗ್ರಹಕ್ಕೆ ಹೋಗಿ ಬರುವ ಗಗನ ನೌಕೆಯ ಕ್ಯಾಪ್ಟನ್ ಆಗಿ ಬಡತಿಯಾಯಿತು. ಈಗ ಸೂರ್ಯ ಮಂಡಲದ ಹೊರಗೆ ಹೋಗುವ ಬಾಹ್ಯಾಕಾಶ ನೌಕೆಗಳನ್ನು ನಡೆಸುತ್ತೇನೆ. ಇನ್ನು ಎರಡು ವರ್ಷಗಳಲ್ಲಿ ನನಗೆ ನಿವೃತ್ತಿಯಾಗಲಿದೆ.</p>
<p>ನಾನು ನಡೆದು ಬಂದ ಹಾದಿಯನ್ನು ನೆನಸಿದರೆ ಆಶ್ಚರ್ಯ ಆಗುತ್ತದೆ. ಚಂದ್ರಗ್ರಹಕ್ಕೆ ಮೊದಲ ಷಟಲ್ ಹಾರಿದಾಗ ಯಾವ ಗಗನ ನೌಕೆಯೂ ಬೆಳಕಿನ ವೇಗಕ್ಕಿಂತ ಜೋರಾಗಿ ಹೋಗಲು ಸಾಧ್ಯವಿರಲಿಲ್ಲ. ಅದರಿಂದ ನಮ್ಮ ಸೌರವ್ಯೂಹವನ್ನು ದಾಟಿ ಹೋಗಿ ಮತ್ತೆ ಹಿಂತಿರುಗುವುದು ಕನಸಿನ ಮಾತಾಗಿತ್ತು. ಆದರೆ ಈಗ ಐದು ಸಾವಿರ ಬೆಳಕಿನ ವರ್ಷಗಳ ದೂರದಲ್ಲಿರುವ ಗ್ರಹಮಂಡಲಕ್ಕೆ ಹೋಗಿ ಬರಲು ನಾಲ್ಕು ದಿನಗಳು ಸಾಕಾಗುತ್ತಿತ್ತು, ಆದರೆ ಅದು ಹೇಗೆಂದು ನನಗೆ ಈಗಲೂ ಅರ್ಥವಾಗಿಲ್ಲ. ನಾನು ಬರಿಯ ವಿಮಾನ ಚಾಲಕ, ವಿಜ್ಞಾನಿಯಲ್ಲ.</p>
<p>ಬಾಸ್ ನನಗೆ ಕರೆಕಳಿಸಿದಾಗ ಮುಂದೆ ಏನಾಗಲಿದೆ ಎಂದು ನನಗೆ ಗೊತ್ತಿರಲಿಲ್ಲ, ನಿರಾತಂಕ ಮನಸ್ಸಿನಿಂದ ಸಿಳ್ಳೆ ಹಾಕುತ್ತ ಅವರ ಕೋಣೆಯ ಕಡೆ ಹೊರಟೆ.</p>
<p>ಉತ್ಸಾಹ ತುಂಬಿ ತುಳುಕುತ್ತಿದ್ದ ಧ್ವನಿಯಲ್ಲಿ, "ಸಹದೇವ್, ನಿನಗೆ ಒಂದು ಹೊಸ ಪ್ರಮಾಣ ಕಾದಿದೆ" ಎಂದು ಪಲುಕಿದರು ನನ್ನ ಬಾಸ್.</p>
<p>ನಾನು ಅವರ ಮುಖ ನೋಡಿದೆ. ಬಾಸ್ ಇಷ್ಟು ಆತ್ಮೀಯವಾಗಿ<br />ಮಾತಾಡಿದಾಗ ನನಗೆ ಏನೋ ಕುತ್ತು ಕಾದಿದೆ ಎನ್ನುವುದು ನನಗೆ ಅನುಭವ ಕಲಿಸಿದ ಪಾಠವಾಗಿತ್ತು.</p>
<p>"ಹೊಸ ಮಾದರಿಯ ಅಂತರ್‍ಗ್ರಹ ನೌಕೆಯೊಂದು ಸಿದ್ಧವಾಗಿದೆ. ಅದನ್ನು ನಡೆಸಲು ಚಾಲಕ, ಇಂಜಿನಿಯರ್ ಅಥವಾ ಸಮೀಕ್ಷಕ ಯಾರೂ ಬೇಕಾಗಿಲ್ಲ, ಬೃಹಸ್ಪತಿ ಒಬ್ಬನೇ ಆ ನೌಕೆಯನ್ನು ನಡೆಸಬಲ್ಲ" ಬಾಸ್ ಬಡಬಡನೆ ಹೇಳಿದರು.</p>
<p>ನನಗೆ ಅವರ ಮಾತು ಸರಿಯಾಗಿ ಅರ್ಥವಾಗಲಿಲ್ಲ, ಸರಿಯಾದ ಸಿಬ್ಬಂದಿ ಇಲ್ಲದೆ ಗಗನನೌಕೆ ನಡೆಯುವುದು ಹೇಗೆ ಸಾಧ್ಯ? "ಸರ್, ಈ ಬೃಹಸ್ಪತಿ ಯಾರು? ಅವನ ಹೆಸರೇ ಕೇಳಿಲ್ಲವಲ್ಲ" ಎಂದೆ.</p>
<p>ಅವರು ಜೋರಾಗಿ ನಕ್ಕರು. "ಬೃಹಸ್ಪತಿ ಎಂದರೆ ಒಂದು ಕಂಪ್ಯೂಟರ್. ನಮ್ಮ ವಿಜ್ಞಾನಿಗಳ ಮೆದುಳಿನ ಕೂಸು ಇದು. ಇದೇನು ಮಾಡುತ್ತದೆ ಎಂದು ವಿವರಿಸುವುದು ಸುಲಭವಲ್ಲ ಸಹದೇವ್. ಈ ಕಂಪ್ಯೂಟರ್ ವಿಮಾನವನ್ನು ದಕ್ಷತೆಯಿಂದ ನಡೆಸುತ್ತದೆ. ಅದೇ ಸಮಯದಲ್ಲಿ ಹತ್ತಿರ ಇರುವ ಗ್ರಹಗಳನ್ನು ಅಭ್ಯಸಿಸಿ ವಿವರಗಳನ್ನು ಶೇಖರಿಸುತ್ತದೆ. ಸುತ್ತಮುತ್ತಲಿನ ಪರಿಸರದ ಚಿತ್ರಗಳನ್ನು ತೆಗೆಯುತ್ತದೆ" ಬಾಸ್ ಉತ್ಸಾಹದಿಂದ ವರ್ಣಿಸಿದರು.</p>
<p>"ಇಷ್ಟೆಲ್ಲ ಮಾಡುವ ಈ ಬೃಹಸ್ಪತಿ ಮಾತನಾಡುವುದಿಲ್ಲವೇ?" ನಾನು ಸ್ವಲ್ಪ ವ್ಯಂಗ್ಯವಾಗಿ ಕೇಳಿದೆ.</p>
<p>ಅವರಿಗೆ ನನ್ನ ಕುಹಕ ಅರ್ಥವಾಗಲಿಲ್ಲ "ಮಾತೂ ಆಡುತ್ತದೆ. ಹಾಡೂ ಹೇಳುತ್ತದೆ." ಹೆಮ್ಮೆಯಿಂದ ಉತ್ತರಿಸಿದರು.</p>
<p>ಸರಿ, ಈ ಬೃಹಸ್ಪತಿ ನಾನು ಈಗ ಮಾಡುತ್ತಿರುವ ಕೆಲಸವನ್ನು ಇನ್ನೂ ಹೆಚ್ಚಿನ ಜಾಣತನದಿಂದ ನಿರ್ವಹಿಸುತ್ತಾನೆ ಎಂದಾಯಿತು. ಇವನಿಂದ ನನ್ನ ಉದ್ಯೋಗಕ್ಕೆ ಸಂಚಕಾರ ಬರಬಹುದು ಎನ್ನುವ ಅಹಿತಕರ ಯೋಚನೆ ನನ್ನ ಮನಸ್ಸಿನಲ್ಲಿ ಹರಿದುಹೋಯಿತು. ನನ್ನ ಆಲೋಚನೆಗಳನ್ನು ಅದುಮಿ, "ನನಗೆ ಹೊಸ ಪ್ರಯಾಣವಿದೆ ಎಂದಿರಲ್ಲ ಸರ್. ಎಲ್ಲಿಗೆ"? ಎಂದೆ.</p>
<p>ಬಾಸ್ ನನ್ನ ಭುಜ ತಟ್ಟಿದರು. "ಬೃಹಸ್ಪತಿ ನಡೆಸುವ ವಿಮಾನದಲ್ಲಿ ನೀನು ಪ್ರಯಾಣಿಕನಾಗಿ ಹೋಗಬೇಕು ಸಹದೇವ್."</p>
<p>"ಅವನೊಬ್ಬನೇ ಗಗನನೌಕೆಯನ್ನು ನಡೆಸುತ್ತಾನೆ ಎಂದಿರಿ ಅಲ್ಲವೇ ಸರ್? ಅವನ ಜತೆ ನಾನೇಕೆ ಹೋಗಬೇಕು?" ನನ್ನ ಧ್ವನಿಯಲ್ಲಿ ಸ್ವಲ್ಪ ಅಸೂಯೆಯಿತ್ತು.</p>
<p>"ಇಲ್ಲಿ ಕೇಳು ಸಹದೇವ್. ಈ ಬೃಹಸ್ಪತಿ ಎಲ್ಲ ಸ್ವಯಂಚಾಲಿತ ಗಗನನೌಕೆಗಳಂತಲ್ಲ. ಇದರ ಜ್ಞಾಪಕಾಂಗದಲ್ಲಿ ಮಾನವ ವರ್ಗದವರಿಗೆ ಬಾಹ್ಯಾಕಾಶದಲ್ಲಿ ಇದುವರೆಗೂ ಆಗಿರುವ ಅನುಭವಗಳೆಲ್ಲವೂ ಮುದ್ರಿತವಾಗಿದೆ.<br /><em>ಅಮೆರಿಕನ್ನಡದ ಕತೆಗಳು/೩೦೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೦೫</em><br />ಖಗೋಳಶಾಸ್ತ್ರ, ಭೌತಶಾಸ್ತ್ರ ಎಲ್ಲವೂ ಬೃಹಸ್ಪತಿಯ ಮೆದುಳಿನಲ್ಲಿ ಶೇಖರವಾಗಿದೆ. ಈ ಜ್ಞಾನದಿಂದ ಬಾಹ್ಯಾಕಾಶದಲ್ಲಿ ಎದುರಾಗುವ ಸನ್ನಿವೇಶಗಳಿಗೆ ತಕ್ಕಂತೆ ಮನುಷ್ಯನಂತೆಯೇ ಬೃಹಸ್ಪತಿಯೂ ಸ್ಪಂದಿಸಬಲ್ಲ ಎನ್ನುವ ತೀರ್ಮಾನಕ್ಕೆ ವಿಜ್ಞಾನಿಗಳು ತಲುಪ್ಪಿದ್ದಾರೆ. ಪ್ರಯೋಗಶಾಲೆಯಲ್ಲಿ ಮಾಡಿರುವ ಪರೀಕ್ಷೆಗಳು ಈ ಅಭಿಪ್ರಾಯವನ್ನು ಸಾಬೀತು ಮಾಡುತ್ತವೆ" ಬಾಸ್ ಗಂಭೀರವಾಗಿ ವಿವರಿಸಿದರು. "ಈಗ ಬಾಹ್ಯಾಕಾಶದಲ್ಲಿ ಬೃಹಸ್ಪತಿಯ ಪರೀಕ್ಷೆ ಆಗಬೇಕಾಗಿದೆ. ಅದಕ್ಕೆ ನಿನ್ನ ಸಹಾಯ ಬೇಕು."</p>
<p>"ಎಂದರೆ ಬೃಹಸ್ಪತಿ ಬರಿಯ ಕಂಪ್ಯೂಟರ್ ಮಾತ್ರ ಅಲ್ಲ. ವಿಜ್ಞಾನಿಗಳು ನಿರ್ಮಿಸಿದ ಕೃತಕ ಮೆದುಳು" ನಾನು ಮುಂದೆ ಬಾಗಿದೆ. "ಸರಿ ಸಾರ್, ಈಗ ಬೃಹಸ್ಪತಿಯ ಪರೀಕ್ಷೆ ಹೇಗೆ ನಡೆಯಲಿದೆ?"</p>
<p>ಬಾಸ್ ತನ್ನ ಮುಂದಿದ್ದ ಕಡತವನ್ನು ನನ್ನ ಮುಂದೆ ತಳ್ಳಿ, "ಎಲ್ಲಾ ವಿವರಗಳೂ ಇದರಲ್ಲಿವೆ. ಓದು" ಎಂದರು.</p>
<p>ಹೊಸದೊಂದು ಗ್ರಹ ಮಂಡಲಕ್ಕೆ ಹಾರಿ ಅಲ್ಲಿನ ಗ್ರಹಗಳನ್ನು ಪರೀಕ್ಷಿಸಿ ಬರಲು ಬೃಹಸ್ಪತಿಗೆ ಆಜ್ಞೆ ಮಾಡಲಾಗಿತ್ತು. ಆ ಗ್ರಹ ಮಂಡಲ ನಮ್ಮ ಸೌರವ್ಯೂಹದಿಂದ ಸುಮಾರು ಹತ್ತು ಸಾವಿರ ಬೆಳಕಿನ ವರ್ಷಗಳಷ್ಟು ದೂರದಲ್ಲಿತ್ತು. ಆಲ್ಲಿಗೆ ಹೋಗಿ ಸೇರಿದ ಮೇಲೆ ಮತ್ತೆ ಹಿಂತಿರುಗಿ ಬರುವವರೆಗೂ ನಮಗೆ ಭೂಮಿಯ ಸಂಪರ್ಕವೇ ಇರುತ್ತಿರಲಿಲ್ಲ.</p>
<p>ಬುಧಗ್ರಹದ ಸಮೀಪದಲ್ಲಿದ್ದ ಸ್ಪೇಸ್ ಸ್ಟೇಷನ್‍ನಿಂದ ನಮ್ಮ ಗಗನನೌಕೆ ಮೇಲೇರಿ ನಿಶ್ಚಿತವಾದ ಗ್ರಹ ಮಂಡಲಕ್ಕೆ ಹೋಗಬೇಕೆಂದು ವಿಜ್ಞಾನಿಗಳು ನಿರ್ಧರಿಸಿದ್ದರು. ಅಲ್ಲಿ ಒಂದು ವಾರ ಸುತ್ತಾಡಿ, ಆ ಗ್ರಹಗಳಲ್ಲಿ ಜೀವವಿಕಾಸ ಆಗಿದೆಯೇ? ಮಾನವ ವಸತಿಯನ್ನು ನಿರ್ಮಿಸಲು ಸಾಧ್ಯವೇ ಎನ್ನುವ ವಿವರಗಳನ್ನು ಕಲೆಹಾಕುವ ಜವಾಬ್ದಾರಿಯನ್ನು ಬೃಹಸ್ಪತಿಗೆ ವಹಿಸಿದ್ದರು.</p>
<p>ಇದಕ್ಕಾಗಿ ನಮ್ಮ ಬಾಹ್ಯಾಕಾಶ ವಿಮಾನವನ್ನು ಅಲ್ಲಿಗೆ ಕರೆದೊಯ್ದು ಒಂದು ವಾರದ ಮೇಲೆ ಹಿಂತಿರುಗಬೇಕು ಎನ್ನುವ ಆಜ್ಞೆಯನ್ನು ಬೃಹಸ್ಪತಿಯ ನೆನಪಿನ ಕೋಶದಲ್ಲಿ ಮುದ್ರಿಸಿದ್ದರು. ಅಲ್ಲಿ ಯಾವುದೇ ಒಂದು ಗ್ರಹವನ್ನು ಹತ್ತಿರದಿಂದ ನೋಡುವ ಅವಶ್ಯಕತೆ ಇದ್ದರೆ ವಿಮಾನವನ್ನು ಅದರ ಮೇಲೆ ಇಳಿಸಲು ಸಾಧ್ಯವಿತ್ತು. ತನ್ನ ಕೆಲಸ ಮುಗಿಯುತ್ತಲೂ ಗಗನನೌಕೆಯನ್ನು ಮತ್ತೊಮ್ಮೆ ಮೇಲೇರಿಸುವ ಶಕ್ತಿ ಬೃಹಸ್ಪತಿಗಿತ್ತು.</p>
<p>ಆ ವರದಿಯನ್ನು ಓದಿದಾಗ ನನಗೆ ಒಂದು ಅನುಮಾನ ಬಂದಿತು. ತಲೆ ಎತ್ತಿದೆ. "ಸರ್, ಆ ಗ್ರಹ ಮಂಡಲದಲ್ಲಿ ಎಲ್ಲಾದರೂ ಬುದ್ಧಿಜೀವಿಗಳಿದ್ದರೆ ಆಗ ಬೃಹಸ್ಪತಿ ಏನು ಮಾಡುತ್ತಾನೆ?" ಎಂದೆ.</p>
<p>"ಮುಂದುವರಿದ ನಾಗರೀಕತೆಯ ಭೆಟ್ಟಿಯಾದರೆ ಅವರೊಡನೆ ಸ್ನೇಹ ಸಂಬಂಧ ಬೆಳೆಸಲು ಬೃಹಸ್ಪತಿಗೆ ಸೂಚನೆ ಕೊಡಲಾಗಿದೆ. ಅಂತಹ ಬುದ್ಧಿಜೀವಿಗಳ ಜೀವನಕ್ರಮ ಹೇಗಿದೆ? ಅವರ ನಾಗರೀಕತೆ ಯಾವ ಮಟ್ಟದಲ್ಲಿದೆ ಎಂದು ತಿಳಿದು ಬರುವುದೂ ಆತನ ಕರ್ತವ್ಯಗಳಲ್ಲಿ ಒಂದಾಗಿದೆ" ಬಾಸ್ ಹೇಳಿದರು.</p>
<p>ಅಂತರ್‍ಗ್ರಹ ಸಂಚಾರದಲ್ಲಿ ನಾನು ಅನೇಕ ಗ್ರಹಜೀವಿಗಳನ್ನು ಭೆಟ್ಟಿಯಾಗಿದ್ದೆ. ಅಂತಹ ಅನುಭವಗಳೆಲ್ಲವೂ ಸುಮುಖವಾಗಿ ಕೊನೆ ಮುಟ್ಟಿದವು ಎಂದು ಹೇಳಲು ಸಾಧ್ಯವಿರಲಿಲ್ಲ.</p>
<p>ಒಂದು ಗ್ರಹದ ಮೇಲೆ ನಾನು ಉಗುರು ಕತ್ತರಿಸಿಕೊಳ್ಳುತ್ತಿದ್ದಾಗ ನನ್ನನ್ನು ನೋಡಿದ ಆ ಗ್ರಹವಾಸಿಯೊಬ್ಬ ನನ್ನನ್ನು ಅಲ್ಲೇ ಸುಡಲು ಪ್ರಯತ್ನಿಸಿದ್ದ. ಅವರ ಗ್ರಹದ ಮೇಲೆ ಅದೊಂದು ಅಕ್ಷಮ್ಯವಾದ ಅಪರಾಧವಾಗಿತ್ತು.</p>
<p>ಒಮ್ಮೆ ನನ್ನ ಸಹೋದ್ಯೋಗಿ ಒಬ್ಬನಿಗೆ ಬೆಕ್ಕಿನ ಚರ್ಮವಿದ್ದ ಗ್ರಹಜೀವಿಗಳ ಭೆಟ್ಟಿಯಾಗಿತ್ತು. ಅವನಿಗೆ ಬೆಕ್ಕೆಂದರೆ ಅಲರ್ಜಿ ಇತ್ತು. ಈ ಗ್ರಹವಾಸಿಯೊಬ್ಬ ಹತ್ತಿರ ಬರುತ್ತಲೇ ನನ್ನ ಸಹೋದ್ಯೋಗಿ ಸೀನಲು ಆರಂಭಿಸಿದ. ಅವರಿಗೆ ಅದು ಅಪಮಾನವಂತೆ. ಕೆರಳಿದ ಆ ಗ್ರಹಜೀವಿಗಳ ಕೈಯ್ಯಿಂದ ಪಾರಾಗಿ ಬರುವುದೇ ಕಷ್ಟವಾಯಿತು.</p>
<p>ಕೆಲವು ಗ್ರಹಜೀವಿಗಳಿಗೆ ನಾವು ಮೊದಲು ಮಾತಾಡಿಸಿದರೆ ಕೋಪ ಬರುತಿತ್ತು. ಇನ್ನು ಹಲವರಿಗೆ ನಾವು ಮಾತಾಡಲಿಲ್ಲ ಎಂದು ಅಸಮಾಧಾನವಾಗುತ್ತಿತ್ತು.</p>
<p>ಒಟ್ಟಿನಲ್ಲಿ ಬೇರೆ ಗ್ರಹವಾಸಿಗಳ ಜತೆ ವ್ಯವಹರಿಸುವುದು ಸುಲಭವಾಗಿರಲಿಲ್ಲ.</p>
<p>ಆ ಮಾತನ್ನೇ ನಾನು ಬಾಸ್‍ಗೂ ಹೇಳಿದೆ. "ಸರ್, ಅಪರಿಚಿತ ಸಂಸ್ಕೃತಿಯಿಂದ ಬಂದ ಜೀವಿಗಳನ್ನು ಭೆಟ್ಟಿಯಾದಾಗ ಅವರನ್ನು ಅರ್ಥಮಾಡಿಕೊಳ್ಳುವ ಜಾಣತನ ಬೃಹಸ್ಪತಿಗೆ ಇರಲು ಸಾಧ್ಯವೇ? ಎಷ್ಟೇ ಆಗಲಿ, ಅವನೊಂದು ಯಂತ್ರ"</p>
<p>"ಬೃಹಸ್ಪತಿ ಸಾಮಾನ್ಯ ಯಂತ್ರವಲ್ಲ ಸಹದೇವ್. ಮನುಷ್ಯನಂತೆ ಯೋಚಿಸುವ ಶಕ್ತಿ ಅವನಿಗಿದೆ." ಬಾಸ್‍ನ ಧ್ವನಿಯಲ್ಲಿ ಅಸಹನೆಯ ನೆರಳಿತ್ತು.</p>
<p>ನಾನು ಸೋಲಲಿಲ್ಲ. "ಇಲ್ಲ ಸಾರ್, ಬೃಹಸ್ಪತಿ ಒಂದು ಮಾನವ ನಿರ್ಮಿತ ಕಂಪ್ಯೂಟರ್, ಮಾನವನಲ್ಲ. ತಾರ್ಕಿಕವಾಗಿ ಯೋಚಿಸಿ ಒಂದು ತೀರ್ಮಾನಕ್ಕೆ ಬರಲು ಆತನಿಗೆ ಸಾಧ್ಯವಿರಬಹುದು, ಆದರೆ ಅನಿರೀಕ್ಷಿತ ಸನ್ನಿವೇಶಗಳು ಎದುರಾದಾಗ ವ್ಯವಹರಿಸಲು ಬೇಕಾದ ಸಮಯ ಪ್ರಜ್ಞೆ ಬೃಹಸ್ಪತಿಗೆ ಇರುವುದು ಸಾಧ್ಯವೇ ಇಲ್ಲ."</p>
<p>"ಬೃಹಸ್ಪತಿಗೆ ಅದರ ಅವಶ್ಯಕತೆ ಇಲ್ಲವೂ ಇಲ್ಲ, ಚರ್ಚೆ ಬೆಳೆಸುವುದು ಬೇಡ. ಈಗ ನೀನು ಬೃಹಸ್ಪತಿಯ ಜತೆ ಹೋಗಿ ಆತ ಹೇಗೆ ಕೆಲಸ ಮಾಡುವನೆಂದು ಗಮನಿಸು. ಆಮೇಲೆ ಅವನ ಮಾದರಿಯಲ್ಲಿ ಸಣ್ಣಪುಟ್ಟ ಬದಲಾವಣೆಗಳು ಏನಾದರೂ<br /><em>ಅಮೆರಿಕನ್ನಡದ ಕತೆಗಳು/೩೦೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೦೭</em><br />ಬೇಕೇ ಎಂದು ನಿನ್ನ ಅಭಿಪ್ರಾಯ ಸೂಚಿಸಿ ಒಂದು ವರದಿ ಕೊಡು"- ಬಾಸ್ ಮಾತು ಮುಗಿಸುವ ಧೋರಣೆಯಿಂದ ಹೇಳಿದರು.</p>
<p>"ನನಗೆ ಇನ್ನೊಂದು ಪ್ರಶ್ನೆ ಕೇಳುವುದಿತ್ತು ಸರ್..." ಎಂದು ರಾಗ ಎಳೆದ.</p>
<p>ಏನು ಎನ್ನುವಂತೆ ಬಾಸ್ ಹುಬ್ಬೇರಿಸಿದರು.</p>
<p>"ಅಂತರ್‍ಗ್ರಹ ಸಂಚಾರದಲ್ಲಿ ಒಬ್ಬನೇ ಇದ್ದರೆ ಬಹಳ ಬೇಸರ ಬರುತ್ತದೆ. ಆಗಾಗ ನಾನು ಗಗನನೌಕೆಯನ್ನು ನಡೆಸಬಹುದೇ?"</p>
<p>"ಸಾಧ್ಯವೇ ಇಲ್ಲ, ಬೃಹಸ್ಪತಿ ಸ್ವಯಂಚಾಲಿತ ಗಗನನೌಕೆ ಎಂದು ಮರೆಯಬೇಡ". ಬಾಸ್ ಖಂಡಿತ ಸ್ವರದಲ್ಲಿ ಹೇಳಿ ಎದ್ದು ನಿಂತರು. "ಸರಿ, ಹೋಗಿ ಬಾ ಸಹದೇವ್, ನಿನ್ನ ಪಯಣ ಸುಖಕರವಾಗಿ ನಡೆಯಲಿ."</p>
<p>ನಾನು ಅವರ ಕೈಕುಲುಕಿ ಹೊರಬಿದ್ದೆ.</p>
<p>ಈ ಹೊಸ ಪ್ರಯೋಗದಲ್ಲಿ ನನಗೂ ಆಸಕ್ತಿ ಮೂಡಿತ್ತು. ಬೃಹಸ್ಪತಿಯಂತಹ ಬಾಹ್ಯಾಕಾಶ ನೌಕೆಯನ್ನು ವೀಕ್ಷಿಸಿ ವರದಿ ಕೊಡಲು ನನ್ನನ್ನೇ ಆಯ್ಕೆ ಮಾಡಿದರೆಂದು ಸ್ವಲ್ಪ ಹೆಮ್ಮೆಯೂ ಆಯಿತು.</p>
<p>ನಾವು ಹೊರಡುವ ದಿನ ಬಂದೇಬಿಟ್ಟಿತು. ನಮ್ಮ ಗಗನನೌಕೆ ಮೇಲೆ ಹಾರಿತು. ಬೃಹಸ್ಪತಿ ವಿಮಾನ ನಡೆಸುತ್ತಿದ್ದ. ನನಗೇನೂ ಕೆಲಸವಿರಲಿಲ್ಲ, ಆರಾಮವಾಗಿ ಮೈಚೆಲ್ಲಿ ಕುಳಿತೆ. ಸ್ವಲ್ಪ ಕಾಲದಲ್ಲೇ ನಮ್ಮ ಸೌರಂಮಂಡಲವನ್ನು ಹಿಂದೆ ಬಿಟ್ಟು ನಾವು ಸಮೀಕ್ಷೆ ನಡೆಸಬೇಕಾಗಿದ್ದ ಗ್ರಹಮಂಡಲವನ್ನು ಪ್ರವೇಶಿಸಿದೆವು.</p>
<p>ಈ ಗ್ರಹಮಂಡಲದಲ್ಲಿ ಎರಡು ಮಹಾ ನಕ್ಷತ್ರಗಳು ನಮ್ಮ ಸೂರ್ಯನಂತೆ ಜ್ವಲಿಸುತ್ತಿದ್ದವು. ನಮ್ಮ ಸಪ್ತರ್ಷಿ ಮಂಡಲ ಮತ್ತು ಧ್ರುವ ನಕ್ಷತ್ರಗಳು ಇಲ್ಲಿ ಕಾಣುತ್ತಿರಲಿಲ್ಲ. ಸ್ವಲ್ಪ ಹೊತ್ತು ಟೆಲಿವಿಜನ್ ಫಲಕದ ಮೇಲೆ ಹೊರಗಿನ ಆಕಾಶವನ್ನು ವೀಕ್ಷಿಸಿದೆ. ಒಂದೇ ರೀತಿಯ ದೃಶ್ಯಗಳನ್ನು ನೋಡಿ ಬೇಸರ ಬಂದಿತು. ಎದ್ದು ನಿಂತು ಮೈ ಮುರಿದೆ. "ಬೃಹಸ್ಪತಿ, ನನಗೆ ಹೊತ್ತು ಹೋಗುವುದೇ ಕಷ್ಟವಾಗಿದೆ. ಏನು ಮಾಡಲೆಂದು ತೋರುತ್ತಿಲ್ಲ" ಎಂದು ಗೊಣಗಿದೆ.</p>
<p>"ಅದಕ್ಕೇಕೆ ಯೋಚನೆ ಮಾಡಬೇಕು? ಆರಾಮವಾಗಿ ಕುಳಿತು ನಿನ್ನ ಮೆಚ್ಚಿನ ಪತ್ತೇದಾರಿ ಪುಸ್ತಕ ಓದು" ಎಂದ ಬೃಹಸ್ಪತಿ.</p>
<p>ಎಳೆಯ ಮಕ್ಕಳಿಗೆ ತಲೆ ಸವರಿ, "ಪೆಪ್ಪರ್‍ಮೆಂಟ್ ಕೊಡುತ್ತೇನೆ. ಗಲಾಟೆ ಮಾಡಬೇಡ" ಎಂದಂತಿತ್ತು ಅವನ ಧೋರಣೆ. ನನಗೆ ಕೋಪದಿಂದ ಮೈ ಉರಿಯಿತು. ಆದರೆ ನಾನೇನೂ ಮಾಡುವಂತಿರಲಿಲ್ಲ. ಸದ್ಯಕ್ಕೆ ಬೃಹಸ್ಪತಿಯೇ ಬಾಸ್ ಆಗಿದ್ದ. ನನ್ನ ಅಸಮಾಧಾನವನ್ನು ನುಂಗಿಕೊಂಡು, "ಈ ಗ್ರಹ ಮಂಡಲದಲ್ಲಿ ಏನಿದೆ?" ಎಂದೆ.</p>
<p>"ಹದಿಮೂರು ಗ್ರಹಗಳಿವೆ. ಅದರಲ್ಲಿ ಎರಡು ವಾಸಕ್ಕೆ ಯೋಗ್ಯವಾಗಿರುವಂತಿದೆ. ಅಲ್ಲಿ ಖನಿಜಗಳಿವೆ. ಆಮ್ಲಜನಕ ಸಾಕಷ್ಟಿದೆ. ಆದರೆ ಅಲ್ಲಿ ಆಗಲೇ ಜೀವವಿಕಾಸ ಆಗಿರುವಂತಿದೆ. ಸ್ವಲ್ಪ ಹತ್ತಿರ ಹೋಗಿ ನೋಡಬೇಕು." ಬೃಹಸ್ಪತಿ ಮಾತಾಡುತ್ತಲೇ ಒಂದು ಗ್ರಹದ ಹತ್ತಿರ ಸಾಗಿದ.</p>
<p>ಆತ ಆ ಗ್ರಹದ ಮೇಲೆ ಇಳಿಯಲಿಲ್ಲ. ಅದರ ಮೇಲೆ ಸುಮಾರು ಒಂದು ಮೈಲಿ ಎತ್ತರದಲ್ಲಿ ನಿಂತು ಆ ಗ್ರಹದ ಅನೇಕ ಚಿತ್ರಗಳನ್ನು ತನ್ನ ಕ್ಯಾಮೆರಾದಲ್ಲಿ ಸೆರೆ ಹಿಡಿದ. ಬೃಹಸ್ಪತಿಯ ಇನ್ನು ಕೆಲವು ಅಂಗಗಳು ಆ ಗ್ರಹದ ಉಷ್ಣತಾಮಾನ, ಹವೆ ಮತ್ತು ನೀರಿನ ಅಂಶ ಮುಂತಾದ ವಿವರಗಳನ್ನು ಅವನ ನೆನಪಿನ ಕೋಶದಲ್ಲಿ ಮುದ್ರಿಸುತ್ತಿದ್ದವು.</p>
<p>ಸ್ವಲ್ಪ ಹೊತ್ತಿನ ಮೇಲೆ ಅವನು ಮಾತಾಡಿದ. "ಈ ಗ್ರಹದ ಗುರುತ್ವಾಕರ್ಷಣೆ ಶಕ್ತಿ ಭೂಮಿಗಿಂತ ಸ್ವಲ್ಪ ಕಡಿಮೆ ಇದೆ. ಗ್ರಹದ ಮೇಲೆ ನೀರು ಬೇಕಾದಷ್ಟಿದೆ. ಸಮಶೀತೋಷ್ಣ ವಾತಾವರಣವಿದೆ. ತಿನ್ನಬಹುದಾದ ಕೆಲವು ಸಸ್ಯಗಳೂ ಇವೆ. ಒಟ್ಟಿನಲ್ಲಿ ಮನುಷ್ಯರು ವಾಸಮಾಡಲು ಅರ್ಹವಾದ ಗ್ರಹ. ಆದರೆ ಇಲ್ಲಿ ಆಗಲೇ ಜೀವ ವಿಕಾಸ ಆಗಿದೆ." ಎನ್ನುತ್ತ ಬೃಹಸ್ಪತಿ ಕೆಳಗಿಳಿಯತೊಡಗಿದ.</p>
<p>"ಕೆಳಗೇಕೆ ಇಳಿಯುತ್ತಿರುವೆ?" ನಾನು ಸ್ವಲ್ಪ ಗಾಬರಿಯಿಂದ ಪ್ರಶ್ನಿಸಿದೆ.</p>
<p>"ಗ್ರಹದ ಮೇಲಿರುವ ಕುರುಹುಗಳನ್ನು ನೋಡಿದರೆ ಅಲ್ಲಿ ತಕ್ಕ ಮಟ್ಟಿಗೆ ಮುಂದುವರಿದ ನಾಗರೀಕತೆ ಇರುವಂತೆ ತೋರುತ್ತದೆ. ಎಲ್ಲಾದರೂ ಬುದ್ಧಿಜೀವಿಗಳಿದ್ದರೆ ಅವರ ಜೊತೆ ಸ್ನೇಹ ಬೆಳೆಸಲು ನನಗೆ ಸೂಚನೆ ಕೊಡಲಾಗಿದೆ. ಅದಕ್ಕೆ ಇಷ್ಟು ಮೇಲಿದ್ದರೆ ಆಗುವುದಿಲ್ಲ"- ಬೃಹಸ್ಪತಿ ವಿವರಿಸಿದ. "ಆ ಗ್ರಹದ ಮೇಲೆ ಇಳಿದು ಅವರ ಜೊತೆ ಮಾತಾಡಲೆಂದು ಕೆಳಗೆ ಇಳಿಯುತ್ತಿದ್ದೇನೆ."</p>
<p>"ಬೃಹಸ್ಪತಿ ನಾವು ಹೀಗೆ ತಟ್ಟನೆ ಕೆಳಗೆ ಇಳಿದರೆ ಅವರು ನಮ್ಮನ್ನು ಶತ್ರುಗಳೆಂದು ಭಾವಿಸಬಹುದು"- ನಾನು ಆತಂಕದಿಂದ ನುಡಿದೆ.</p>
<p>"ಅವರು ಮೊದಲು ಹಾಗೆ ಭಾವಿಸಬಹುದು. ಆದರೆ ನನ್ನ ಸ್ನೇಹ ಸಂದೇಶ ಕೇಳಿದ ಮೇಲೆ ಅವರು ನಮ್ಮ ಮಿತ್ರರಾಗುತ್ತಾರೆ" ಬೃಹಸ್ಪತಿ ಆತ್ಮ ವಿಶ್ವಾಸದಿಂದ ಉತ್ತರಿಸಿದ.</p>
<p>"ಬೇಡ ಬೃಹಸ್ಪತಿ ನಾವು ಹೀಗೆ ಕೆಳಗಿಳಿಯುವುದು ಸರಿಯಲ್ಲ, ನಾವು ಸ್ವಲ್ಪ ಮೇಲೆಯೇ ಅವರಿಗೆ ಕಾಣಿಸುವಂತೆ ನಿಲ್ಲೋಣ. ನಿನ್ನ ಭಾಷಾಂತರ ಮಾಡುವ ಅಂಗದ ಮೂಲಕ ಅವರಿಗೆ ನಿನ್ನ ಸ್ನೇಹ ಸಂದೇಶ ಕಳಿಸೋಣ"</p>
<p>ನನ್ನ ಮಾತು ಬೃಹಸ್ಪತಿಯ ಮೇಲೆ ಏನೂ ಪರಿಣಾಮ ಮಾಡಲಿಲ್ಲ. ಆತ ಕೆಳಗಿಳಿಯುತ್ತಲೇ ಇದ್ದ. ನಾನು ಹತಾಶನಾಗಿ ಕೈ ಚೆಲ್ಲಿ ಕುಳಿತೆ.</p>
<p><em>ಅಮೆರಿಕನ್ನಡದ ಕತೆಗಳು/೩೦೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೦೯</em><br />ನೌಕೆ ಗ್ರಹದ ಮೇಲೆ ಇಳಿಯಿತು. ಎಲ್ಲಿಂದಲೋ ಹಲವಾರು ಜೀವಿಗಳು ಬಂದು ಗಗನನೌಕೆಯನ್ನು ಸುತ್ತುವರಿದರು. ಅವರು ನೋಡಲು ವಿಚಿತ್ರವಾಗಿದ್ದರು. ಆ ಜೀವಿಗಳಿಗೆ ನಮ್ಮಂತೆಯೇ ಎರಡು ಕಣ್ಣುಗಳಿದ್ದವು. ಆದರೆ ಅವು ತಲೆಯ ಮೇಲೆ ಓಲಾಡುತ್ತಿದ್ದ ತೊಟ್ಟುಗಳ ಕೊನೆಯಲ್ಲಿದ್ದು ಸುತ್ತಲೂ ತಿರುಗುತ್ತಿದ್ದವು. ಕಾಲುಗಳು ನಾಲ್ಕೋ ಆರೋ ಇದ್ದಂತಿದ್ದವು. ಭುಜದ ಕೆಳಗೆ ಆಮೆಯ ಕವಚದಂತಹ ಕಪ್ಪು ಬಿಳುಪಿನ ಚರ್ಮವಿತ್ತು. ಒಂದು ಕೋನದಿಂದ ಅವರ ಮುಖ ಸೊಳ್ಳೆಯಂತೆ ಕಂಡರೆ, ಮತ್ತೊಂದು ಕೋನದಿಂದ ನಾಯಿಯನ್ನು ಹೋಲುತ್ತಿತ್ತು. ತಮ್ಮ ತಮ್ಮಲ್ಲೇ ಗಲಗಲನೆ ಮಾತಾಡುತ್ತ ಕೈಕಾಲು ಆಡಿಸುತ್ತಿದ್ದರು.</p>
<p>ಪ್ರಪಂಚದ ಯಾವುದೇ ಭಾಷೆಯನ್ನು ಬೃಹಸ್ಪತಿ ಇಂಗ್ಲಿಷಿಗೆ ಭಾಷಾಂತರ ಮಾಡಬಲ್ಲ. ಈಗಲೂ ತನ್ನ ತರ್ಜುಮೆಯ ಅಂಗವನ್ನು ಆ ಜೀವಿಗಳತ್ತ ತಿರುಗಿಸಿದ. ಎರಡು ನಿಮಿಷಗಳ ನಂತರ ಆ ಗುಂಪಿನ ಗದ್ದಲದ ನಡುವೆ ಮಾತುಗಳನ್ನು ಬೇರೆ ಮಾಡಲು ಆಯಿತು.</p>
<p>"ಈ ಯಂತ್ರವನ್ನು ಸುಟ್ಟುಬಿಡೋಣ. ಆಗ ಆ ಪಿಡುಗು ಇರುವುದಿಲ್ಲ."</p>
<p>"ಇದರ ಭಾಗಗಳನ್ನು ಬಿಡಿಬಿಡಿಯಾಗಿ ಕಿತ್ತು ಕಂದರದಲ್ಲಿ ಹಾಕಿಬಿಟ್ಟರೆ ಸರಿ" "ಉಫ್, ಇವರು ಎಂತಹ ಅನಾಗರೀಕ ಜನರು" ನನ್ನ ಪಕ್ಕದಲ್ಲೇ ಒಂದು ಧ್ವನಿ ಬಂದಾಗ ನಾನು ಮೆಟ್ಟಿಬಿದ್ದೆ. ನಮ್ಮ ವಿಮಾನದೊಳಕ್ಕೆ ಆ ಗ್ರಹ ಜೀವಿಗಳು ಬಂದು ಬಿಟ್ಟರೇನೋ ಎಂದು ಭ್ರಮಿಸಿದೆ. ಆದರೆ ಮಾತನಾಡಿದ್ದು ಬೃಹಸ್ಪತಿ ಎಂದು ಅರಿವಾದಾಗ ನಾನು ಧೈರ್ಯವಾಗಿ ಉಸಿರಾಡಿದೆ.</p>
<p>ಆ ಗ್ರಹ ಜೀವಿಗಳೊಡನೆ ಮಾತಾಡಲು ಬೃಹಸ್ಪತಿ ಸನ್ನದ್ಧನಾದ. "ಸ್ನೇಹಿತರೇ, ನನ್ನ ಮಾತು ಕೇಳಿ, ನಾನು ಭೂಮಿ ಎನ್ನುವ ಗ್ರಹದಿಂದ ಬಂದಿದ್ದೇನೆ. ನಿಮ್ಮ ಜತೆ ಸ್ನೇಹ ಬೆಳೆಸಲು ಆಶಿಸುತ್ತೇನೆ. "</p>
<p>ಕೆಳಗಿನಿಂದ ಉತ್ತರ ಬಂದಿತು. "ನೀವು ಶುದ್ಧ ಮೋಸಗಾರರು ನಾವು ನಿಮ್ಮನ್ನು ನಂಬುವುದಿಲ್ಲ."</p>
<p>"ದಯವಿಟ್ಟು ನನ್ನ ಮಾತನ್ನು ನಂಬಿ. ನಾನು ನಿಮ್ಮೊಡನೆ ವೈರ ಬೆಳೆಸಲು ಬಂದಿಲ್ಲ. ಮಿತ್ರರಾಗಲು ಬಯಸಿ ಭೂಮಿಯ ಜನ ನನ್ನನ್ನು ದೂತನನ್ನಾಗಿ ಕಳಿಸಿದ್ದಾರೆ.".</p>
<p>"ಈಗ ಕೆಲವು ದಿನಗಳ ಹಿಂದೆ ಹೀಗೆಯೇ ಇನ್ನೊಂದು ವಿಮಾನ ಬಂದಿತ್ತು. ಅವರೂ ನಿಮ್ಮಂತೆಯೇ ಸ್ನೇಹಿತರೆಂದು ಹೇಳಿಕೊಂಡು ಬಂದರು. ನಾವು ಅವರಿಗೆ ವಿಶ್ವಾಸದ ಸ್ವಾಗತ ನೀಡಿದೆವು. ಬದಲಿಗೆ ಆ ದ್ರೋಹಿಗಳು ನಮ್ಮ ಅಮೂಲ್ಯ ವಸ್ತುಗಳನ್ನು ಕದ್ದುಕೊಂಡು ಓಡಿಹೋದರು" -ಕೆಳಗಿನಿಂದ ರೋಷತಪ್ತ ಧ್ವನಿಯೊಂದು ಕೂಗಿತು.</p>
<p>"ನಾವು ಅವರಲ್ಲ. ಖಂಡಿತ ನಾವು ನಿಮ್ಮ ಸ್ನೇಹವನ್ನು ಬಯಸುತ್ತೇವೆ" ಬೃಹಸ್ಪತಿ ಒತ್ತಿ ಹೇಳಿದ.</p>
<p>"ಇಲ್ಲ, ನಾವು ನಿಮ್ಮನ್ನು ನಂಬಲು ಸಿದ್ಧರಿಲ್ಲ. ಇನ್ನು ಅರ್ಧ ಗಂಟೆ ಸಮಯ ಕೊಡುತ್ತೇವೆ. ಅಷ್ಟರಲ್ಲಿ ಮೇಲೇರಿ ಹೋದರೆ ಸರಿ. ಇಲ್ಲದಿದ್ದರೆ ನಿಮ್ಮನ್ನು ಇಲ್ಲೇ ಸುಟ್ಟುಬಿಡುತ್ತೇವೆ".</p>
<p>ಬೃಹಸ್ಪತಿ ನನಗೆ ಹೇಳಿದ:- "ನಾನು ಇವರ ಧ್ವನಿಯ ತರಂಗಗಳನ್ನು ನನ್ನ ಸೂಕ್ಷ್ಮ ಯಂತ್ರಗಳಲ್ಲಿ ವಿಶ್ಲೇಷಿಸಿದ್ದೇನೆ. ಬೇರೆ ಗ್ರಹಗಳಿಂದ ಬಂದು ವಿಶ್ವಾಸ ದ್ರೋಹ ಮಾಡಿ ಓಡಿಹೋದವರ ಮೇಲೆ ಇವರಿಗೆ ಬಹಳ ರೋಷವಿದೆ. ನಾವು ಅವರಂತೆಯೇ ಎಂದು ಇವರು ಭಾವಿಸಿದ್ದಾರೆ. ನಮ್ಮ ಸ್ನೇಹದ ಮಾತಿಗೆ ಇವರು ಕಿವಿಗೊಡುವುದಿಲ್ಲ."</p>
<p>"ಹಾಗಾದರೆ ನಾವು ಈಗಲೇ ಹೊರಟುಬಿಡೋಣ. ಕೆಲಕಾಲದ ನಂತರ ಮತ್ತೊಮ್ಮೆ ಬರೋಣ. ಆವೇಳೆಗೆ ಇವರ ಕೋಪ ತಗ್ಗಿರಬಹುದು" ನಾನೆಂದೆ.</p>
<p>"ಆಗುವುದಿಲ್ಲ"</p>
<p>ಬೃಹಸ್ಪತಿಯ ಮಾತು ಕೇಳಿ ನನಗೆ ಕಕ್ಕುಬಿಕ್ಕಲಾಯಿತು. "ಅದೇಕೆ?" ಎಂದೆ.</p>
<p>"ನಾನು ಇಲ್ಲಿನ ಮಣ್ಣಿನ ಮಾದರಿ ತೆಗೆದುಕೊಳ್ಳಬೇಕು. ಎಲೆ ಗಿಡಗಳನ್ನು ಕಿತ್ತುಕೊಳ್ಳಬೇಕು. ಈ ಗ್ರಹವಾಸಿಗಳ ಚಿತ್ರಗಳನ್ನು ತೆಗೆಯಬೇಕು. ನನ್ನ ಕೆಲಸ ಮುಗಿದ ಹೊರತು ನಾನು ಇಲ್ಲಿಂದ ಹೋಗುವಂತಿಲ್ಲ."</p>
<p>"ನೀನು ಹಾಗೆ ಮಾಡಿದರೆ ಇವರಿಗೆ ಮತ್ತೂ ಹೆಚ್ಚಿನ ಕೋಪ ಬರುತ್ತದೆ. ಅವರು ಹೇಳಿದಂತೆ ಕೇಳಿ ನಾವು ಹಿಂತಿರುಗಿ ಹೋದರೆ, ಮುಂದೊಮ್ಮೆ ಮತ್ತೆ ಬಂದು ಮಿತ್ರತ್ವ ಬೆಳೆಸುವ ಪ್ರಯತ್ನ ಮಾಡಬಹುದು. ಇಲ್ಲಿ ನಿಲ್ಲುವುದು ಬೇಡ, ನಡೆ ಹೋಗೋಣ" ನಾನು ಬೃಹಸ್ಪತಿಯ ಮನಸ್ಸು ಒಲಿಸಲು ಪ್ರಯತ್ನಿಸಿದೆ.</p>
<p>ಬೃಹಸ್ಪತಿ ಮನುಷ್ಯನಾಗಿದ್ದರೆ ನನ್ನ ವಾದಸರಣಿ ಆತನ ಮೇಲೆ ಪರಿಣಾಮ ಬೀರಬಹುದಾಗಿತ್ತು. ಆದರೆ ಅವನು ಮಾನವ ನಿರ್ಮಿತ ಕಂಪ್ಯೂಟರ್ ಆಗಿದ್ದ. ಏರುಪೇರಿಲ್ಲದ ಧ್ವನಿಯಲ್ಲಿ ಆತ ಹೇಳಿದ "ನನ್ನ ಮೆದುಳಿನಲ್ಲಿ ಶೇಖರವಾಗಿರುವ ಬಾಹ್ಯಾಕಾಶದ ಅನುಭವಗಳನ್ನು ತಾಳೆ ಹಾಕಿ ನೋಡಿದೆ. ಈ ಗ್ರಹವಾಸಿಗಳು ನಮ್ಮೊಡನೆ ಸ್ನೇಹ ಬೆಳೆಸುವ ಸಾಧ್ಯತೆ ಇಲ್ಲವೇ ಇಲ್ಲ. ಅಂದರೆ ಭೂಮಿಗೆ ಇವರು ಶತ್ರುಗಳಾಗುತ್ತಾರೆ. ಹಿಂದಿನ ಚರಿತ್ರೆ ನೋಡಿದರೆ ಶತ್ರುಗಳೊಡನೆ ಭೂಮಿ ಯುದ್ಧ ಮಾಡುವ ಸಂಭವ ಇದೆ ಎಂದು ತಿಳಿಯುತ್ತದೆ."</p>
<p>"ನಾವು ಇಲ್ಲಿಯೇ ನಿಂತರೆ ಖಂಡಿತ ಇವರು ನಮ್ಮ ವೈರಿಗಳಾಗುತ್ತಾರೆ" ನಾನು ಗೊಣಗಿದೆ.</p>
<p><em>ಅಮೆರಿಕನ್ನಡದ ಕತೆಗಳು/೩೧೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೧೧</em><br />ಬೃಹಸ್ಪತಿ ನನ್ನ ಮಾತಿಗೆ ಕಿವಿಗೊಡಲಿಲ್ಲ. "ಈಗ ನಾನು ಈ ಗ್ರಹದ ಬಗ್ಗೆ ಸಂಪೂರ್ಣ ಮಾಹಿತಿ ಸಂಗ್ರಹಿಸುತ್ತಿದ್ದೇನೆ. ಈ ವರದಿಗಳನ್ನು ನೋಡಿದರೆ ಭೂಮಿಯ ಮೇಲಿನ ರಕ್ಷಣಾದಳದವರು ಮುನ್ನೆಚ್ಚರಿಕೆ ತೆಗೆದುಕೊಂಡು ಇವರನ್ನು ಎದುರಿಸಲು ತಕ್ಕ ಏರ್ಪಾಟುಗಳನ್ನು ಮಾಡಿಕೊಳ್ಳುತ್ತಾರೆ" ಮಾತಾಡುತ್ತಿದ್ದಂತೆಯೇ ಆತನ ಪಕ್ಕೆಯಿಂದ ಕೈಗಳಂತಹ ಹಲವು ಅಂಗಗಳು ಹೊರಬಂದವು.</p>
<p>ನಾನು ಇನ್ನೊಂದು ಸಲ ಪ್ರಯತ್ನಿಸಿದೆ. "ಇವರು ನಿನ್ನ ಸುತ್ತಲೂ ಬೆಂಕಿ ಹುಚ್ಚುತ್ತಿದ್ದಾರೆ. ನಿನಗೆ ಧಕ್ಕೆಯಾಗುತ್ತದೆ. ಅದಕ್ಕೆ ಮೊದಲೇ ಮೇಲೇರಿದರೆ ಒಳ್ಳೆಯದು ಅಲ್ಲವೇ?"</p>
<p>"ನನಗೆ ಈ ಬೆಂಕಿಯಿಂದ ಅಪಾಯವಿಲ್ಲ. ಶಾಖ ೬೦ಂ ಡಿಗ್ರಿ ಸೆಲ್ಸಿಯಸ್‍ಗಿಂತ ಹೆಚ್ಚಾದರೆ ಮಾತ್ರ ನನ್ನ ಮೆದುಳು ನಿಷ್ಕ್ರಿಯವಾಗುತ್ತದೆ."</p>
<p>"ಬೃಹಸ್ಪತಿ, ಅವರು ವಿಷದ ಗಾಳಿಯನ್ನು ಈ ನೌಕೆಯೊಳಕ್ಕೆ ಹಾಯಿಸುವ ಯೋಚನೆ ಮಾಡುತ್ತಿದ್ದಾರೆ" ಹೊರಗಿದ್ದ ಗ್ರಹಜೀವಿಗಳ ಮಾತು ಕೇಳಿಸಿ ನಾನು ಗಾಬರಿಯಿಂದ ನುಡಿದೆ.</p>
<p>"ಅದರಿಂದ ನನಗೇನೂ ಅಪಾಯವಿಲ್ಲ" ಗಗನನೌಕೆಯ ಹೊರಗೆ ಚಾಚಿದ್ದ ಬೃಹಸ್ಪತಿಯ ಕೈಗಳು ಎಲೆ ಹೂಗಳನ್ನು ಸಂಗ್ರಹಿಸುತ್ತಿದ್ದವು.</p>
<p>"ಆದರೆ ನಾನು ಸಾಯಬಹುದು" ನಾನು ಕರುಣಾಜನಕವಾಗಿ ಉಸುರಿದೆ.</p>
<p>"ನೀನು ಸತ್ತರೇನೂ ಪರವಾಗಿಲ್ಲ" ಬೃಹಸ್ಪತಿ ಗಂಭೀರವಾಗಿ ಉತ್ತರ ಕೊಟ್ಟ. "ನಿನ್ನನು ರಕ್ಷಿಸುವುದು ನನ್ನ ಕರ್ತವ್ಯ ಎಂದು ನನಗೆ ಹೇಳಿಲ್ಲ."</p>
<p>ನನಗೆ ಆಗ ಬೃಹಸ್ಪತಿ ಬರಿಯ ಒಂದು ಕಂಪ್ಯೂಟರ್ ಎಂದು ಮತ್ತೊಮ್ಮೆ ನೆನಪಿಗೆ ಬಂದಿತು. ವಿಜ್ಞಾನಿಗಳು ಆತನನ್ನು ಗ್ರಹವೀಕ್ಷಣೆ ಮಾಡುವ ಸ್ವಯಂಚಾಲಿತ ಬಾಹ್ಯಾಕಾಶ ನೌಕೆಯನ್ನಾಗಿ ತಯಾರಿಸಿದ್ದರು. ಅದರಲ್ಲಿ ಪ್ರಯಾಣಿಕರಿಗಾಗಿ ವ್ಯವಸ್ಥೆ ಇರಲಿಲ್ಲ.</p>
<p>ನಾನು ಬೃಹಸ್ಪತಿಯ ಜತೆ ವೀಕ್ಷಕನಾಗಿ ಬರಬೇಕೆಂದು ನಿಶ್ಚಯವಾದಾಗ, ನನಗಾಗಿ ವಿಮಾನದೊಳಗೆ ಉಸಿರಾಡಲು ಆಮ್ಲಜನಕ, ತಿನ್ನಲು ಆಹಾರ ಮುಂತಾದ ವಿಶೇಷ ಸವಲತ್ತುಗಳನ್ನು ಒದಗಿಸಿದ್ದರು. ಅದರ ಮೇಲ್ವಿಚಾರಣೆ ಬೃಹಸ್ಪತಿಯ ಹೊಣೆಯಾಗಿತ್ತು. ಆದರೆ ನನ್ನನ್ನು ಕಾಪಾಡಬೇಕು ಎನ್ನುವ ಆಜ್ಞೆಯೊಂದನ್ನು ಆತನ ಮೆದುಳಿನಲ್ಲಿ ಮುದ್ರಿಸಬೇಕೆಂದು ಯಾರಿಗೂ ತೋಚಿರಲಿಲ್ಲ.</p>
<p>"ಥತ್ ದರಿದ್ರ ಮುಂಡೇದು. ಸ್ವಂತ ಬುದ್ಧಿ ಇಲ್ಲದ ಈ ಮೂರ್ಖನ ಹತ್ತಿರ ಮಾತಾಡಿ ಏನು ಪ್ರಯೋಜನ?" ನಾನು ಏನೂ ಮಾಡಲಾಗದ ನಿಸ್ಸಹಾಯಕತೆಯಿಂದ ರೇಗಿದೆ.</p>
<p>"ನೀನು ಕೆಟ್ಟ ಮಾತಾಡಿದರೆ ಏನೂ ಪ್ರಯೋಜನವಿಲ್ಲ. ನನ್ನ ಕೆಲಸ ಮುಗಿದ ಹೊರತು ನಾನು ಇಲ್ಲಿಂದ ಹೋಗುವ ಹಾಗಿಲ್ಲ" ಬೃಹಸ್ಪತಿ ಶಾಂತವಾಗಿ ಉತ್ತರಿಸಿದ.</p>
<p>ಇದ್ದಕ್ಕಿದ್ದಂತೆ ಹೊರಗಿನಿಂದ ಹೋ ಎನ್ನುವ ಕೂಗೆದ್ದಿತು. "ಈ ಯಂತ್ರದಿಂದ ಹೊರಬಂದ ಕೈ ನಮ್ಮ ದೇವರಿಗಾಗಿ ಮೀಸಲಾಗಿರುವ ಗಿಡಗಳನ್ನು ಕಿತ್ತುಬಿಟ್ಟಿತು. ಬನ್ನಿ ವಿಮಾನವನ್ನು ನಾಶ ಮಾಡಲೇ ಬೇಕು."</p>
<p>ವಿಮಾನದ ಹೊರ ಮೈ ಮೇಲೆ ಠಣಠಣ ಎಂದು ಆಯುಧಗಳ ಹೊಡೆತದ ಶಬ್ದ ಕೇಳಿಸತೊಡಗಿತು. ಐದು ನಿಮಿಷದ ನಂತರ ಆ ಗಲಾಟೆ ನಿಂತಿತು. ಆದರೆ ಸ್ವಲ್ಪ ಹೊತ್ತಿನ ಮೇಲೆ ಕೆಳಗಿನಿಂದ ದಟ್ಟವಾದ ಹೊಗೆ ಮೇಲೇರತೊಡಗಿತು. ಹತ್ತು ನಿಮಿಷದಲ್ಲಿ ಗಗನನೌಕೆಯ ಸುತ್ತಲೂ ಕಪ್ಪು ಹೊಗೆಯ ಕವಚ ನಿರ್ಮಾಣವಾಯಿತು. ಯಾವುದೋ ಕಿಂಡಿಯ ಮೂಲಕ ಅದರ ಕಮಟು ವಾಸನೆ ಒಳಗೆ ಬಂದು ನನ್ನ ಮೂಗಿಗೆ ಅಡರಿತು.</p>
<p>"ಇದೇನು ಬೃಹಸ್ಪತಿ, ಹೊರಗಿನ ಗಾಳಿ ಒಳಗೆ ಹೇಗೆ ಬರುತ್ತಿದೆ? ಗಗನನೌಕೆ ಗೋಡೆಗಳಲ್ಲಿ ಸೂಜಿಯ ಗಾತ್ರದ ರಂದ್ರವೂ ಇರಲು ಸಾಧ್ಯವಿಲ್ಲ ಎಂದು ತಿಳಿದಿದ್ದ ನಾನು ವಿಸ್ಮಯದಿಂದ ಪ್ರಶ್ನಿಸಿದೆ.</p>
<p>"ಈ ಗ್ರಹದ ಮೇಲೆ ಆಮ್ಲಜನಕವಿದೆ ಎಂದು ನಾನು ಹೊರಗಿನ ಗಾಳಿ ಒಳಕ್ಕೆ ಬರಲು ವ್ಯವಸ್ಥೆ ಮಾಡಿದ್ದೆ" ಬೃಹಸ್ಪತಿ ಹೇಳಿದ. "ಈ ವಿಷದ ಗಾಳಿ ಮೇಲೆ ಏರುತ್ತಿದ್ದಂತೆಯೇ ನಾನು ಆ ಕಿಂಡಿಗಳನ್ನು ಮುಚ್ಚಿಬಿಟ್ಟೆ."</p>
<p>ಆದರೆ ಆಗಲೇ ಒಳಗೆ ಸೇರಿದ್ದ ಆ ಹೊಗೆಯೇ ನನಗೆ ಸಾಕಾಗಿತ್ತು, ತಲೆ ತಿರುಗುತ್ತಿತ್ತು. ಕಣ್ಣಿಗೆ ಕತ್ತಲೆ ಕಟ್ಟುತ್ತಿತ್ತು. ಮೈ ಓಲಾಡಿತು. "ಬೃಹಸ್ಪತಿ" ಎಂದು ಚೀರಿದ್ದಷ್ಟೇ ನೆನಪು. ಜ್ಞಾನ ತಪ್ಪಿ ಕೆಳಗುರುಳಿದೆ.</p>
<p>ತಿಳಿವು ಬಂದಾಗ ಗಗನನೌಕೆ ಮೇಲೇರಿತ್ತು. ಒಳಗೆ ವಾತಾವರಣ ಶುಭ್ರವಾಗಿತ್ತು. ಬೃಹಸ್ಪತಿ ತನ್ನ ಕರ್ತವ್ಯವನ್ನು ಸಮರ್ಪಕವಾಗಿ ನಿರ್ವಹಿಸುತ್ತಿದ್ದ. ನನ್ನ ಮುಖದ ಮೇಲೊಂದು ವ್ಯಂಗ್ಯ ನಗೆ ಹಾದುಹೋಯಿತು.</p>
<p>ನಮ್ಮ ಭೂಲೋಕದ ವಿಜ್ಞಾನಿಗಳು ಬೃಹಸ್ಪತಿಯನ್ನು ಮಾನವರ ಪ್ರತಿರೂಪದಂತೆ ನಿರ್ಮಿಸಲು ಬಹಳ ಶ್ರಮಪಟ್ಟಿದ್ದರು. ಅವನಿಗೆ ಅಗಾಧ ಜ್ಞಾಪಕ ಶಕ್ತಿಯಿತ್ತು. ಪ್ರಪಂಚದ ಎಲ್ಲ ಜ್ಞಾನವೂ ಆತನ ಮೆದುಳಿನಲ್ಲಿ ಅಡಕವಾಗಿತ್ತು.</p>
<p>ಆದರೆ ಬೃಹಸ್ಪತಿ ಮಾನವನಾಗಿರಲಿಲ್ಲ. ನಿರ್ಜೀವ ಯಂತ್ರವಾಗಿದ್ದ. ಬುದ್ಧಿಜೀವಿಗಳ ಜತೆ ವ್ಯವಹರಿಸಲು ಬೇಕಾದ ಸಮಯ ಪ್ರಜ್ಞೆಯನ್ನು ಯಾಂತ್ರಿಕ ಭಾಗಗಳಿಂದ ರೂಪಿಸಲು ಸಾಧ್ಯವಿಲ್ಲ ಎಂದು ಆತ ರೂಪಿಸಿದ್ದ.</p>
<p><strong><em>-ಡಾ. ನಳಿನಿ ಮೂರ್ತಿ</em></strong>(ಎಡ್ಮಂಟನ್, ಆಲ್ಬರ್ಟಾ, ಕೆನಡಾ)</p>
<p>
<em>ಅಮೆರಿಕನ್ನಡದ ಕತೆಗಳು/೩೧೨</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೩೧೩</em>
<br />
<strong>ಅವ್ಯಕ್ತ</strong>
</p>
<p>
<em>ಈ ಅರಬರ ಮಧ್ಯೆ ಒಂಟಿ ಹೆಂಗಸನ್ನು ಬಿಟ್ಟು ಹೋಗಿದ್ದು ಏನೆಲ್ಲ ತೊಂದರೆಗೆ ಈಡು ಮಾಡಿತಲ್ಲ !</em>
</p>
<p>ಹೊಸ ಕಾರು ಕೊಂಡ ಉತ್ಸಾಹ. ಚಿರಾಗ್‍ನ ಕಾಲು ಎಕ್ಸಿಲೇಟರನ್ನು ಒಂದೇ ಸಮನೆ ಒತ್ತಿ ಹಿಡಿದಿದೆ. ನಿರ್ಜನವಾದ ಮಾರ್ಗದಲ್ಲಿ ಬಿಟ್ಟ ಬಾಣದಂತೆ ಕಾರು ಚಲಿಸುತ್ತಿದೆ. ನೆಲ ಬಿಟ್ಟು ಗಾಳಿಯಲ್ಲೇ ತೇಲಿಹೋಗುತ್ತಿದೆಯೇನೋ ಅನ್ನುವಂತೆ. ಅವನ ಹೃದಯ ಉತ್ಸಾಹದಿಂದ ರೆಕ್ಕೆ ಬಿಚ್ಚಿ ಹಾರುತ್ತಿದೆ. ಗಾಳಿಗೆ ಕೆದರಿದ ಗುಂಗುರು ಕೂದಲು ಹಣೆಯ ಮೇಲೆ ಕಿರೀಟದಂತೆ ನಿಂತಿದೆ. ಹೊಸ ಕಾರು ಕೊಳ್ಳಬೇಕೆಂದು ಚಿರಾಗ್ ಬಹುದಿನದಿಂದ ಬಯಸಿದ್ದ. ಈ ಅರಬ್ ದೇಶದಲ್ಲಿ ಲೈಸೆನ್ಸ್ ಸಿಗುವುದೆಂದರೆ ಹುಲಿಯ ಹಾಲು ಹಿಂಡಿ ತರುವಂಥ ಅಸಾಧ್ಯ ಕೆಲಸ. ಆದರೂ ಲೈಸೆನ್ಸ್ ಪಡೆದೇ ತೀರುವೆನೆಂದು ಹಠ ಹಿಡಿದಾಗ ಅವನ ಗೆಳೆಯರು ಮತ್ತು ಸಂಬಂಧಿಕರೆಲ್ಲ ಗೇಲಿ ಮಾಡಿದ್ದರು-</p>
<p>"ಕನ್ನಡಿ ನೋಡಿಕೋ ಮಗು, ಇನ್ನೂ ಮೀಸೆ ಮೂಡಿಲ್ಲ. ಲೈಸೆನ್ಸ್ ಮಾಡಿಸಿ ಕೊಳ್ತಾನಂತೆ, ಏನೋ ಬೇಗ ವೀಸಾ ಸಿಕ್ಕಿ ಇಲ್ಲಿಗೆ ಬಂದಿದ್ದಾಯಿತು. ಇಲ್ಲವಾದರೆ ಆಟಿಗೆಯ ಕಾರುಗಳಲ್ಲಿ ಆಡಿಕೊಳ್ಳುತ್ತಿದ್ದನೇನೋ. ಲೈಸೆನ್ಸ್ ಗೀಸೆನ್ಸ್ ಏನೂ ಬೇಡ, ಈ ಊರಿನಲ್ಲಿ ಕಾರು ಬಿಡುವುದು ಅಷ್ಟು ಸುಲಭವಲ್ಲ, ಅರಬರ ವೇಗಕ್ಕಂತೂ ಮಿತಿ ಇಲ್ಲ. ಇನ್ನು ನೀನು ವಯಸ್ಸಿಗೆ ಮೀರಿದ ಸಾಹಸ ಕೈಗೊಂಡು ಏನಾದರೂ ಮಾಡಿಕೊಳ್ಳಬೇಡಪ್ಪ."</p>
<p>"ಇಷ್ಟು ಚಿಕ್ಕ ಮೂರ್ತಿಯಾಗಿದ್ದೀಯಾ ಎಷ್ಟೋ ಕಾರುಬಾರು ನಿಂಗೆ"- ಸಣ್ಣವನಿದ್ದಾಗ ಕ್ಲಾಸ್ ಟೀಚರ್ ಒಮ್ಮೆ ಹೇಳಿದ್ದುಂಟು. ಆಗಿನ್ನೂ ಏಳನೇ ತರಗತಿಯಲ್ಲಿದ್ದ ಚಿರಾಗ್ ಸ್ಕೂಲಿನ ಒಳ್ಳೆ ಕ್ರಿಕೆಟ್ ಆಟಗಾರ. ಜೂನಿಯರ್ಸ್ ಮತ್ತು ಸೀನಿಯರ್ಸ್‍ಗಳಿಗೆ ಶಾಲೆಯಲ್ಲಿ ಮ್ಯಾಚ್ ಆಗಿ ಸೀನಿಯರ್ಸ್ ಟೀಮಿನ ನಾಗೇಶ ಮೋಸದಿಂದ ಗೆದ್ದಾಗ ಚಿರಾಗ್‍ನ ಪುಟ್ಟ ಹೃದಯ ಪ್ರತಿಭಟಿಸಿತ್ತು. ಶಾಲೆಯ ಆಟದ ಮೈದಾನದಲ್ಲಿ ಏನೂ ಮಾಡಲೂ ಸಾಧ್ಯವಾಗಲಿಲ್ಲ. ಸಿಟ್ಟಿನಿಂದ ಭುಸುಗುಟ್ಟುತ್ತಾ- "ಹಂಬಗ್ ಮಾಡಿ ವಿನ್ ಆದೆಯಲ್ಲಾ ಬೇವರ್ಸಿ, ದಮ್ಮು ಇದ್ದರೆ ಹವಾಲ್ದಾರ್ ಬೆಟ್ಟಿನ ಆ ದಿಬ್ಬದ ಬಳಿ ಬಾ ಸಂಜೆಗೆ, ಕಲಿಸ್ತೇನೆ ನಿಂಗೆ"- ಎಂದಾಗ ನಾಗೇಶ ತನ್ನ ಎದೆಯಷ್ಟೆತ್ತರಕ್ಕೂ ಬಾರದ ಚೋಟುದ್ದ ಹುಡುಗನ ಧಿಮಾಕು ನೋಡಿ ತಬ್ಬಿಬ್ಬಾದರೂ- "ದಿಬ್ಬದ ಬಳಿ ಬಂದ್ರೆ ಏನು ಮಾಡ್ತೀಯಾ, ಸಾಹೇಬ್ರ ಕುಟ್ಟಿ ಮೂರು ಗೊರಟಿನಷ್ಟೆತ್ತರವಿಲ್ಲ. ಫೈಟಿಗೆ ಕರೆಯುತ್ತಾನೆ! ಬಾ ಸಂಜೆಗೆ ಕಾಲು<br />ಮುರಿದು ಕೈಯಲ್ಲಿ ಕೊಡದಿದ್ದರೆ ನಾನು ನನ್ನಪ್ಪನಿಗೆ ಹುಟ್ಟಿದ್ದೇ ಅಲ್ಲ"- ಎಂದ.</p>
<p>ಶಾಲೆಯಿಂದ ಬಂದ ಚಿರಾಗ್ ಪುಸ್ತಕದ ಚೀಲ ಒಂದು ಮೂಲೆಗೆ ಎಸೆದು ಬಚ್ಚಲಿಗೆ ಹೋಗಿ ಕೈಕಾಲು ತೊಳೆದು ಬಂದು ಅಡುಗೆ ಮನೆಯಲ್ಲಿ ಮಣೆ ಎಳೆದು ಕೂತ. ಯಾವಾಗಲೂ ತಿಂಡಿಯ ದೊಡ್ಡ ಪಾಲಿಗೆ ಜಗಳಾಡುವ ಚಿರಾಗ್ ಇಂದು ಕೊಟ್ಟದ್ದನ್ನು ಮೌನವಾಗಿ ತಿನ್ನುತ್ತಿದ್ದುದನ್ನು ನೋಡಿ ತಾಯಿ ರಹೀಮಾಬೀಗೂ ಆಶ್ಚರ್ಯ.</p>
<p>"ಅವಲಕ್ಕಿ ಸಾಕೇನೋ ನಿಂಗೆ ಚಿರಾಗ್"-</p>
<p>ಅಮ್ಮನ ಸ್ವರ ಕೇಳಿ ಅನ್ಯಮನಸ್ಕನಾಗಿದ್ದ ಅವನು ಬೆಚ್ಚಿ- "ಹಾಂ .. ಬೇಡ.. ಸಾಕು.." ಎಂದು ತಡವರಿಸಿದ. ರಹೀಮಾಬಿಗೆ ಏನೋ ಸಂದೇಹ..</p>
<p>"ಸ್ಕೂಲಿನಲ್ಲಿ ಪೆಟ್ಟು ಬಿತ್ತೇನೋ"</p>
<p>"ಇಲ್ಲ..." ಮತ್ತೆ ಮೌನ.</p>
<p>"ಮ್ಯಾಚ್ ಇತ್ತಲ್ಲ ಇವತ್ತು, ಏನಾಯಿತು"- ಮನೆಯಲ್ಲಿ ಸದಾ ಬಿರುಗಾಳಿ ಎಬ್ಬಿಸುತ್ತಿದ್ದ ಮಗನ ಮೌನಕ್ಕೆ ಕಾರಣ ಹುಡುಕುವ ಆತುರ.</p>
<p>"ಹಲ್ಕಟ್‍ಗಳೆಲ್ಲ ಹಂಬಗ್ ಮಾಡಿ ವಿನ್ ಆದರು"- ಎಂದು ಎದ್ದು ರಭಸದಿಂದ ಹೊರಟ ಚಿರಾಗ್, ಐದು ಗಂಟೆಗೆ ಸರಿಯಾಗಿ ದಿಬ್ಬದ ಬಳಿ ಹಾಜರಾಗಿದ್ದ. ಮುಖ ಸಿಟ್ಟಿನಿಂದ ಕೆಂಪಾಗಿತ್ತು. ಚಿಕ್ಕ ಕಣ್ಣುಗಳು ಕಿಡಿ ಕಾರುತ್ತಿದ್ದವು. ಹತ್ತು ನಿಮಿಷದ ನಂತರ ನಾಗೇಶ ಎರಡೂ ಕೈಗಳನ್ನು ಕಿಸೆಯಲ್ಲಿ ತುರುಕಿಕೊಂಡು ಸಿಳ್ಳು ಹಾಕುತ್ತ ಬರುವುದು ಕಂಡಿತು. ಅವನು ಬಳಿ ಬಂದು ಕೈಗಳನ್ನು ಕಿಸೆಯಲ್ಲಿಟ್ಟೇ ನಿಂತುಕೊಂಡು- "ಏನು ಮರಿ, ಮನೆಯಲ್ಲಿ ಹೇಳಿಬಂದಿದ್ದೀಯಲ್ಲಾ. ಒಂದು ಕಾಲು ಕೈಯಲ್ಲಿ ಹಿಡಿದು.." ಮಾತು ಪೂರೈಸುವುದರೊಳಗೆ "ರಪ್ಪೆಂದು" ಪೆಟ್ಟು ಬಿದ್ದಿತ್ತು. "ಆಯ್" .. ಎಂದು ಚೀರಿ ನಾಗೇಶ ಕೆಲಗುರುಳಿದಾಗ ಇನ್ನೊಂದು ಬಲವಾದ ಪೆಟ್ಟು ಬಿದ್ದು ನಾಗೇಶನನ್ನು ಮೇಲೇಳದಂತೆ ಮಾಡಿತ್ತು. ಮುಖ ಮೂತಿ ಒಡೆದು ಕೆಳಗುರುಳಿದ ನಾಗೇಶನ ಎದೆಯ ಮೇಲೆ ಕಾಲಿಟ್ಟು- "ಈಗ ಹೇಳು, ನೀನು ಮನೆಯಲ್ಲಿ ಹೇಳಿ ಬಂದಿದ್ದೀಯಾ"- ಎಂದು ಕೈಯಲ್ಲಿ ಹಿಡಿದಿದ್ದ ಸೈಕಲ್ ಚೈನನ್ನು ಇನ್ನೊಮ್ಮೆ ಮೇಲೆತ್ತಿದಾಗ ಚೈನನ್ನು ಯಾರೋ ಹಿಂದಿನಿಂದ ಹಿಡಿದುಕೊಂಡ ಹಾಗಾಯಿತು. ಚಿರಾಗ್ ಸೆಟೆದು ಹಿಂತಿರುಗಿ ನೋಡಿದ- ಹುಸೇನ್ ಸಾಹೇಬರು ! ಚಿರಾಗ್ ತಲೆ ತಗ್ಗಿಸಿ ಬದಿಗೆ ಸರಿದ. ಗಾಯಗೊಂಡು ಉರುಳಿದ್ದ ನಾಗೇಶನನ್ನು ಎತ್ತಿ ನಿಲ್ಲಿಸಿ ಹಣೆಯೊಡೆದು ಬಸಿಯುತ್ತಿದ್ದ ರಕ್ತವನ್ನು ಒರೆಸಿ- "ಇದೇನು ಹುಡುಗಾಟ ಚಿರಾಗ್. ನಾನು ಬರುವುದು ಸ್ವಲ್ಪ ತಡವಾಗಿದ್ದರೂ ಒಬ್ಬರಿಗೊಬ್ಬರು ಹೊಡೆದು ಸಾಯುತ್ತಿದ್ದಿರಲ್ಲ. ನಾಗೇಶ ನನ್ನ ಜತೆ ಡಾಕ್ಟ್ರ ಬಳಿ ಬಾಪ್ಪ. ಚಿರಾಗ್ ನೀನೂ ನಡೆ. ಮನೆಯಲ್ಲಿ ನಿನ್ನನ್ನು ವಿಚಾರಿಸಿಕೊಳ್ಳುವೆನು- "ಇಬ್ಬರನ್ನೂ ಕರೆದುಕೊಂಡು ಹೊರಟರು.</p>
<p><em>ಅಮೆರಿಕನ್ನಡದ ಕತೆಗಳು/೩೧೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೧೫</em><br />ದಯಾನಂದರ ಕ್ಲಿನಿಕಿಗೆ ಕರೆದೊಯ್ದು ಬ್ಯಾಂಡೇಜು ಹಾಕಿಸಿ, ಮನೆ ತಲ್ಪಿಸಿ- "ನೋಡಪ್ಪಾ ನಾಗೇಶ, ಯಾರಾದರೂ ಕೇಳಿದರೆ ಆಡುವಾಗ ಬಿದ್ದೆನೆಂದು ಹೇಳು ಮಗು"- ಎಂದಾಗ "ಹೂಂ" ಎಂದ ನಾಗೇಶನ ಅವೇಶವೂ ಸೋರಿ ಹೋಗಿತ್ತು. ಚಿರಾಗ್‍ನನ್ನು ಅವನ ಮನೆಗೆ ಕರೆತಂದಾಗ ರಹೀಮಾಬಿಗೆ 'ಮಗ ಏನೋ ಕಿತಾಪತಿ ಮಾಡಿದ್ದಾನೆ' ಎಂದು ಮನವರಿಕೆಯಾಯಿತು. ಇನ್ನು ಅಮ್ಮನ ಕೈಯಲ್ಲಿ ಬಚಾವು ಆಗಲು ಸಾಧ್ಯವಿಲ್ಲ ಎಂದು ಚಿರಾಗ್ ನಡುಗಿದ. ಹುಸೇನ್ ಸಾಹೇಬರು ನಡೆದುದನ್ನು ಸಂಕ್ಷಿಪ್ತವಾಗಿ ತಿಳಿಸಿ ತನ್ನ ಮನೆಗೆ ಹೊರಟು ಹೋದರು. ಇನ್ನು ಬೆಲ್ಟಿನಿಂದ ತನ್ನ ಪೂಜೆಯಾಗುತ್ತದೆಂದುಕೊಂಡಿದ್ದ ಚಿರಾಗ್ ಅಮ್ಮನ ಅಳು ಕೇಳಿ ಕಕ್ಕಾಬಿಕ್ಕಿಯಾದ. "ನೀನು ದೊಡ್ಡಮಗ ಚೆನ್ನಾಗಿ ಕಲಿತು ಒಳ್ಳೆ ಮನುಷ್ಯನಾಗಿ ನಮಗೆ ಆಧಾರವಾಗಬಹುದೆಂದುಕೊಂಡಿದ್ದರೆ ನೀನು ಹೊಡೆದಾಟಕ್ಕೆ ಇಳಿಯುತ್ತೀಯಲ್ಲ ಮಗ ನಿನ್ನ ಮುಂದೆ ಐದು ಮಂದಿ ತಮ್ಮಂದಿರು ಇದ್ದಾರೆ, ನಿನ್ನಿಂದ ಅವರು ಇದನ್ನೇ ಕಲಿಯಬೇಕಲ್ಲ. ಯಾಕೆ ಹೀಗೆ ಮಾಡುತ್ತೀ ನೀನು" ಎಂದು ಅತ್ತಾಗ ಚಿರಾಗ್ ಏನೂ ಮಾಡಲು ತೋಚದೆ ಜೋರಾಗಿ ಅತ್ತಿದ್ದ. ಅಮ್ಮ ಅದೇ ಸೈಕಲ್ ಚೈನಿನಲ್ಲಿ ಮೈ ಮುರಿಯುವಂತೆ ಹೊಡೆದಿದ್ದರೂ ಅವನಿಗೆ ಅಷ್ಟು ನೋವಾಗುತ್ತಿರಲಿಲ್ಲವೇನೋ. ಆದರೆ ಅವರು ಆ ರೀತಿ ಅತ್ತಿದ್ದನ್ನು ನೋಡಿ ಅಂದು ಅವನ ಹೃದಯಕ್ಕಾಗಿದ್ದ ಗಾಯ ಇಂದಿಗೂ ಮಾಸಿಲ್ಲ. ಅಂದಿನ ಬಳಿಕ ಅವನ ಇಂಥ ಹೊಡೆದಾಟಗಳಿಗೆ ಕೊನೆಯಾಯ್ತು.</p>
<p>ತಿರುವಿನಲ್ಲಿ ಕಾರು ತಿರುಗಿಸಿ ಚಿರಾಗ್ 'ನಲ್ವಾ'ದಲ್ಲಿರುವ ದೂರದ ಸಂಬಂಧಿ ಸಾಬಿರ್‍ನ ಮನೆ ದಾರಿ ಹಿಡಿದ. ಸಾಬಿರ್ ತಂಗಿಯ ಮದುವೆಗೆಂದು ಊರಿಗೆ ಹೋಗಿದ್ದ. ಹೊರಡುವಾಗ ಚಿರಾಗ್ ಬಳಿ ಹೇಳಿದ್ದ "ಸ್ವಲ್ಪ ಮನೆ ಕಡೆ ಹೋಗುತ್ತಾ ಇರು ಚಿರಾಗ್. ಮಾರ್ಕೆಟಿನಿಂದ ಏನಾದರೂ ತರ್ಬೇಕಾದರೆ ಸ್ವಲ್ಪ ಸಹಾಯ ಮಾಡು."</p>
<p>"ನೀವೇನೂ ಚಿಂತೆ ಮಾಡ್ಬೇಡಿ ನಾನು ನೋಡಿಕೊಳ್ಳುವೆನು" ಎಂದು ಆಶ್ವಾಸನೆ ಇತ್ತಿದ್ದ.</p>
<p>"ಮೊದಲೇ ಹೆದರುಪುಕ್ಕಿ ಹೆಂಗಸು ಮನೆ ಸಿಟಿಯಿಂದ ಅಷ್ಟು ದೂರ ಮಾಡಿದ್ದಾರೆ. ನೆರೆಕೆರೆಯಲ್ಲಿ ಭಾರತೀಯರ ಒಂದು ಕುಟುಂಬವೂ ಇಲ್ಲ. "ಚಿರಾಗ್‍ನ ಮನಸ್ಸು "ಕಳವಳಗೊಂಡಿತ್ತು. ಸಾಬಿರ್‍ನನ್ನು ವಿಮಾನ ಹತ್ತಿಸಿ ಬರುವಾಗ ಮಂಕಾಗಿದ್ದ ಅವನ ಪತ್ನಿ ಶಾಹೀನಳನ್ನು ನೋಡಿ ಕೇಳಿದ್ದ-</p>
<p>"ಏಕೆ ಅತ್ತಿಗೆ ಮೌನವಾಗಿದ್ದೀರಿ. ಒಬ್ಬರೆ ಹೇಗೆ ಇರುವುದೆಂಬ ಚಿಂತೆಯೇ? ಮಕ್ಕಳಿದ್ದಾರೆ ಜತೆಗೆ ಒಂದು ತಿಂಗಳು ಕಣ್ಣು ಮುಚ್ಚಿ ತೆರೆಯುವುದರೊಳಗೆ ಕಳೆಯುತ್ತದೆ."</p>
<p>"ಒಬ್ಬಳೇ ಇರುವುದಕ್ಕೆ ಚಿಂತೆ ಇಲ್ಲ ಚಿರಾಗ್, ಊರಿನಲ್ಲಿ ಎರಡುವರ್ಷ<br />ಇರಲಿಲ್ಲವೆ? ಈ ಅರಬರ ಮಧ್ಯೆ ಒಂಟಿ ಹೆಂಗಸನ್ನು ಅದೂ ಇಷ್ಟು ದೂರ ಮನೆ ಮಾಡಿ ನನ್ನನ್ನು ಬಿಟ್ಟು ಹೋಗಬೇಕಾದರೆ ಸ್ವಲ್ಪವಾದರೂ ಜವಾಬ್ದಾರಿ ಬೇಡವೆ? ಇಲ್ಲಿ ಹಾಡು-ಹಗಲಿಗೇ ಎಂತೆಂಥ ಅನಾಹುತಗಳಾಗುತ್ತವೆ. ನಾನು ಊರಿಗೆ ಬರುತ್ತೇನೆಂದು ಎಷ್ಟು ಹಠಮಾಡಿದರೂ ಕೇಳಲಿಲ್ಲ. ಹೋಗಲಿ ಬಿಡು, ದೇವರು ಇಟ್ಟಂತಾಗುತ್ತದೆ." ಬಹುಶಃ ಆಕೆಯ ಕಣ್ಣಾಲಿಗಳು ತುಂಬಿ ಬಂದಿರಬಹುದು. ಕತ್ತಲಲ್ಲಿ ಚಿರಾಗ್‍ಗೆ ಶಾಹೀನಳ ಮುಖವು ಕಾಣಲಿಲ್ಲ, ಮನೆ ತಲ್ಪಿದಾಗ ಹಿಂದಿನ ಸೀಟಿನಲ್ಲಿ ಮಕ್ಕಳಿಬ್ಬರೂ ನಿದ್ದೆ ಹೋಗಿದ್ದರು. ಕಾರಿನಿಂದಿಳಿದಾಗ ಶಾಹೀನ್ ಮಗಳನ್ನು ಎತ್ತಿಕೊಂಡಾಗ ಚಿರಾಗ್ ಅವಳ ಮಗನನ್ನೆತ್ತಿಕೊಂಡು ನಡೆದ. ಮನೆ ಬೀಗ ತೆರೆದು ಮಕ್ಕಳಿಬ್ಬರನ್ನೂ ಮಲಗಿಸಿದ ಮೇಲೆ- "ಚಿರಾಗ್ ಊಟ ಮಾಡಿಕೊಂಡು ಹೋಗು" ಎಂದು ಶಾಹೀನ್ ಸೀರೆಯನ್ನು ಸ್ವಲ್ಪ ಮೇಲಕ್ಕೆತ್ತಿ ಕಟ್ಟಿ ಅಡುಗೆ ಮನೆಯತ್ತ ನಡೆದಳು. ಗ್ಯಾಸ್ ಉರಿಸಿ ಸಾರನು ಬಿಸಿ ಮಾಡುತ್ತಿದ್ದಂತೆ ಓವನ್ನಿನ ಸ್ವಿಚ್ ಹಾಕಿ ಗ್ರಿಲ್‍ನಲ್ಲಿ ಕೋಳಿಯನ್ನು ಬಿಸಿಯಾಗಲು ಬಿಟ್ಟಳು. ಫ್ರಿಜ್ಜಿನಲ್ಲಿ ಕಲಸಿಟ್ಟಿದ್ದ ಗೋಧಿ ಹಿಟ್ಟನ್ನು ತೆಗೆದು ಪರೋಟ ಮಾಡಿ, ಬಿಸಿಯಾದ ಸಾರನ್ನು ಕೆಳಗಿಳಿಸಿ ಓವನ್ನಿನ ಕೋಳಿಯನ್ನು ತೆಗೆದು ಪ್ಲೇಟಿನಲ್ಲಿಟ್ಟಳು.</p>
<p>ಚಪಾತಿ, ಸಾರು, ಕೋಳಿ ಎಲ್ಲವನ್ನೂ ಟ್ರೇಯೊಂದರಲ್ಲಿ ಜೋಡಿಸಿಕೊಳ್ಳುತ್ತಿರುವಾಗ ಚಿರಾಗ್ ಬಾಗಿಲಲ್ಲಿ ನಿಂತಿರುವುದು ನೋಡಿ- "ಅಲ್ಲಿ ಏರ್‍ಕಂಡೀಶನ್‍ನಲ್ಲಿ ಹಾಯಾಗಿ ಕೂತಿರುವುದು ಬಿಟ್ಟು ಇಲ್ಲಿಗೇಕೆ ಬಂದೆ? ಇಲ್ಲಿ ಸೆಖೆಯಲ್ಲಿ ಬೆಂದ ಹಾಗಾಗುತ್ತದೆ. ತಗೊಳ್ಳು ಈ ಟ್ರೇ ಡೈನಿಂಗ್ ಟೇಬಲ್‍ನ ಮೇಲಿಡು, ನೀರು ತರುತ್ತೇನೆ"- ಎಂದು ಟ್ರೇ ಅವನ ಕೈಗಿತ್ತಳು. ಚಿರಾಗ್‍ಗೆ ತಂದೂರಿ ಕೋಳಿಯ ಕಂಪಿನಿಂದ ಬಾಯಲ್ಲಿ ನೀರೂರಿತ್ತು. ಶಾಹೀನ್ ನೀರು ತರುವಷ್ಟರಲ್ಲಿ ಬಿಸಿ ಬಿಸಿ ಕೋಳಿಯನ್ನು ಮುರಿದು ಲಿಂಬೆರಸ ಹೆಚ್ಚಿ ಚಿರಾಗ್ ಚಪ್ಪರಿಸತೊಡಗಿದ್ದ. ಮೂಸುಂಬಿ ಹಣ್ಣಿನ ರಸವನ್ನು ದೊಡ್ಡ ಗ್ಲಾಸಿನ ತುಂಬ ತಂದಿತ್ತಾಗ "ಒಂದು ಗ್ಲಾಸಿನಿಂದ ಪೂರೈಸಲು ಸಾಧ್ಯವಿಲ್ಲ" ಎಂದು ಗ್ಲಾಸು ಖಾಲಿ ಮಾಡಿ ಮುಂದೆ ಚಾಚಿದ ಚಿರಾಗ್. ಶಾಹೀನ್ ನಗುತ್ತ ಇನ್ನೊಂದು ಗ್ಲಾಸ್ ತಂದಿತ್ತಳು. ತೃಪ್ತಿಯಾಗಿ ಉಂಡು ಹೊರಟಾಗ ಚಿರಾಗ್ ಹೇಳಿದ- "ಕಾಲಿಂಗ್ ಬೆಲ್ ಕೇಳಿದಾಕ್ಷಣ ಗೇಟ್ ತೆರೆಯಬೇಡಿ. ಯಾರೆಂದು ಮೊದಲು ಕೇಳಿಕೊಳ್ಳಿ. ಮನೆಯಲ್ಲಿ ಗಂಡಸು ಇಲ್ಲವೆಂದು ಇಲ್ಲಿಯವರಿಗೆಲ್ಲ ಗೊತ್ತಿದೆ. ನೀವು ಮಾಡಬೇಕಾದ ಜಾಗ್ರತೆ ಮಾಡಿಕೊಳ್ಳಿ". ಶಾಹೀನ್ 'ಆಗಲಿ' ಎಂಬಂತೆ ತಲೆ ಅಲುಗಿಸಿದಳು. ಚಿರಾಗ್ ಹೊರಟು ಹೋದ ಬಳಿಕ ಮನೆಯಲ್ಲಿ ವಿಚಿತ್ರ ಮೌನ ಆವರಿಸಿತು. ಏಕಾಂತದಿಂದ ಭಯಪಡುವ ಶಾಹೀನ್‍ಗೆ ಮನೆಯ ಗೋಡೆಗಳೂ ನುಂಗುವಂತೆ ದಿಟ್ಟಿಸುತ್ತಿರುವಂತೆ ತೋರತೊಡಗಿದವು. ಅಡುಗೆ ಮನೆಯಲ್ಲಿ ಒಬ್ಬಳೇ<br /><em>ಅಮೆರಿಕನ್ನಡದ ಕತೆಗಳು/೩೧೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೧೭</em><br />ನಿಂತು ಪಾತ್ರೆ ತೊಳೆಯಲಿಕ್ಕೂ ಧೈರ್ಯವಾಗದೆ ದೀಪ ಆರಿಸಿ ಮಕ್ಕಳಿಬ್ಬರ ಮಧ್ಯೆ ಮಲಗಿಬಿಟ್ಟಳು. 'ಚಿರಾಗ್ ತನ್ನ ರೂಮು ಸೇರಿರಬಹುದು' ಎಂದುಕೊಂಡಳು.</p>
<p>ಮರುದಿನ ಬೆಳಿಗ್ಗೆ ಹತ್ತು ಗಂಟೆಯ ಸುಮಾರಿಗೆ ಯಾರೋ ಕರೆಗಂಟೆ ಒತ್ತಿದರು 'ಈ ಸುಡು ಬಿಸಿಲಿಗೆ ಯಾರು ಬಂದಿರಬಹುದು!' ಎಂದುಕೊಂಡು ಶಾಹೀನ್ ಗೇಟಿನ ಬಳಿ ಬಂದು "ಯಾರು"?- ಎಂದು ಕೇಳಿದಳು.</p>
<p>"ನಾನು ಸಾಮಿಯಾ" - ಅರಬಿ ಭಾಷೆಯಲ್ಲಿ ಪ್ರತ್ಯುತ್ತರ ದೊರೆಯಿತು.</p>
<p>ಶಾಹೀನ್ ಅನುಮಾನಿಸುತ್ತಾ ಬಾಗಿಲು ತೆಗೆದಾಕ್ಷಣ ಜಿಡ್ಡುಗಟ್ಟಿದ ಬಿಳಿ ನಿಲುವಂಗಿಗಳನ್ನು ಹಾಕಿರುವ ನಾಲ್ಕೈದು ಪುಟ್ಟ ಮಕ್ಕಳು- 'ನಾ ಮೊದಲು ನಾ ಮೊದಲು' ಎಂದು ನುಗ್ಗಿದವು. ಕೊನೆಯಲ್ಲಿ ಸಾಮಿಯಾ "ಸಲಾಮ್ ಆಲೈಕುಂ"- ಅನ್ನುತ್ತಾ ಕಂಕುಳ ಮಗುವನ್ನೆತ್ತಿ ಒಳಗೆ ಬಂದವಳೇ ಪ್ರತಿವಂದಿಸಿದ ಶಾಹೀನಳ ಎರಡೂ ಗಲ್ಲಕ್ಕೆ ಮುದ್ದಿಟ್ಟು (ಅರಬೀ ಹೆಂಗಸರು ವಂದಿಸುವಾಗ ಮಾಡುವ ಸಂಪ್ರದಾಯ) ಕೇಳಿದಳು- "ಕ್ಷೇಮವೇ?"</p>
<p>"ಅಲ್ ಹಮ್ದುಲಿಲ್ಲಾಹ"- ಶಾಹೀನ್ ಗೇಟ್ ಹಾಕುತ್ತಾ ಉತ್ತರಿಸಿದಳು. ಸಾಮಿಯಾ ಒಳಬಂದು ಬೆಡ್‍ರೂಮಿನಲ್ಲಿ ಕುಳಿತರೆ ಅವಳ ಹಿಂದೆ ಬಂದಿದ್ದ ಮಕ್ಕಳ ಸೈನ್ಯ ಶಾಹೀನಳ ಮನೆತುಂಬ ಮಗ ಸಮೀರನ ಟ್ರೈಸಿಕಲ್‍ನಲ್ಲಿ ಓಡಾಡಲು ಆರಂಭಿಸಿದರು. ಈ ಮಕ್ಕಳ ಗಲಾಟೆ ಮತ್ತು ವಿಚಿತ್ರ ಭಾಷೆ ನೋಡಿ ಸಮೀರ್ ಮತ್ತು ಅಂಜುಮ್ ಸೋಫಾದ ಬದಿಗೆ ನಿಂತು ಮಿಕಿ ಮಿಕಿ ನೋಡುತ್ತಿದ್ದರು.</p>
<p>ಮಕ್ಕಳನ್ನುದ್ದೇಶಿಸಿ ಆಕೆ ಕೇಳಿದಳು- "ನಿನ್ನ ಮಕ್ಕಳೇನು? ಏನು ಹೆಸರು?"</p>
<p>"ಮಗ ಸಮೀರ್, ಮಗಳು ಅಂಜುಮ್"</p>
<p>ಸಾಮಿಯಾ ತನ್ನ ಮಗುವನ್ನು ತೋರಿಸುತ್ತಾ- "ಇವಳು ನಜ್ಮಾ- ನನ್ನ ಮಗಳು. ಇವುಗಳೆಲ್ಲ ನನ್ನ ಸವತಿಯ ಮಕ್ಕಳು." ಶಾಹೀನ್‍ಗೆ ಚೆನ್ನಾಗಿ ಅರಬಿ ಬಾರದ ಕಾರಣ ಸಂಭಾಷಣೆ ಮುಂದುವರಿಸಲು ಸಾಧ್ಯವಾಗದೆ "ಸ್ವಲ್ಪ ಇರು"- ಎಂದು ಒಳಗೆ ಹೋಗಿ ಫ್ರಿಜ್ಜಿನಿಂದ ಪೆಪ್ಸಿ, ಸೆವೆನ್ ಅಪ್ ಟಿನ್ನುಗಳನ್ನೂ ಹಣ್ಣುಗಳನ್ನೂ ಟ್ರೇಯಲ್ಲಿ ಜೋಡಿಸಿ ಜತೆಗೆ ಒಂದು ಚೂರಿಯನ್ನೂ ಇಟ್ಟು ಸಾಮೀಯಾಳ ಮುಂದಿಟ್ಟಳು. ಪೆಪ್ಸಿ ಟಿನ್ನುಗಳನ್ನು ನೋಡಿದ ಕೂಡಲೇ ಮಕ್ಕಳೆಲ್ಲರೂ ಓಡಿ ಬಂದು ಹಾಸಿಗೆ ಮೇಲೆ ಹತ್ತಿ ಕುಣಿಯತೊಡಗಿದವು. ಸಾಮಿಯಾ ಗದರಿದಾಗ ಕೆಳಗಿಳಿದು ಅವಳು ಕತ್ತರಿಸಿ ಕೊಟ್ಟ ಹಣ್ಣುಗಳನ್ನು ತಿನ್ನುತ್ತಾ ಪೆಪ್ಸಿ ಡಬ್ಬಗಳನ್ನು ಹಿಡಿದು ಹೊರಗೋಡಿದರು. ಅವರ ಕಿತ್ತಾಟದಲ್ಲಿ ಪೆಪ್ಸಿ ಬೆಡ್‍ರೂಮಿನಲ್ಲೆಲ್ಲಾ ಚೆಲ್ಲಿತು.</p>
<p>"ನಿನ್ನ ಗಂಡ ಎಲ್ಲಿ, ನೀನೊಬ್ಳೇ ಇದ್ದೀಯಾ?"</p>
<p>"ಗಂಡ ಭಾರತಕ್ಕೆ ಹೋಗಿದ್ದಾರೆ. ಇಲ್ಲಿ ಬಂಧುಗಳೆಲ್ಲ ಇದ್ದಾರೆ. ಆಗಾಗ<br />ಬರುತ್ತಿರುತ್ತಾರೆ."</p>
<p>"ನಮ್ಮ ಮನೆ ಪಕ್ಕದಲ್ಲೇ ಇದೆ. ಬರುತ್ತಾ ಇರು."</p>
<p>"ಆಗಲಿ"</p>
<p>ಸಾಮಿಯಾ ತನ್ನ ಸೈನ್ಯವನ್ನು ಕೂಡಿಕೊಂಡು ಹೊರಟಳು. ಸಾಮಿಯಾ ಹೋದ ಬಳಿಕ ಮನೆಯನ್ನು ತಿರುಗಿ ವ್ಯವಸ್ಥೆಗೊಳಿಸಲು ಒಂದು ತಾಸು ಹಿಡಿಯಿತು. ಮನೆಕೆಲಸಗಳನ್ನು ಮುಗಿಸಿದ ಶಾಹೀನ್ ಸಮಯ ನೋಡಿಕೊಂಡಳು. ಆಗಿನ್ನೂ ಹನ್ನೆರಡು ಗಂಟೆ. ಮಕ್ಕಳಿಬ್ಬರೂ ಆಟದಲ್ಲಿ ತಲ್ಲೀನರಾಗಿದ್ದರು. ಟಿ.ವಿ ಹಾಕಿದಳು. ಈಜಿಪ್ಟಿನ ಯಾವುದೋ ಅರಬಿ ಫಿಲ್ಮ್ ನಡೆಯುತ್ತಿತ್ತು. ಸ್ವಲ್ಪ ಹೊತ್ತು ನೋಡುತ್ತಿದ್ದು ಅದೂ ಬೋರ್ ಅನ್ನಿಸಿದಾಗ ಎದ್ದು ಆರಿಸಿಬಿಟ್ಟಳು. ಆಟದಲ್ಲಿ ತಲ್ಲೀನರಾಗಿದ್ದ ಮಕ್ಕಳ ಹಿಂದೆ ನಡೆದು ರಮಿಸಿ ರಮಿಸಿ ನಾಲ್ಕು ತುತ್ತು ಉಣ್ಣಿಸುವುದರಲ್ಲಿ ಸಾಕಾಯ್ತವಳಿಗೆ.</p>
<p>'ಚಿರಾಗ್ ಬಂದಿದ್ದರೆ ಅದೂ ಇದೂ ಮಾತನಾಡಿ ನಗಿಸಿ ಸಮಯ ಕಳೆಯುತ್ತಿದ್ದ'- ಎಂದುಕೊಂಡಳು. ಉಣ್ಣುವುದಕ್ಕೂ ಬೇಸರವಾಗಿ ಒಂದು ಸೇಬು ಹಣ್ಣನ್ನು ತಿಂದು ಹಾಸಿಗೆಯ ಮೇಲೆ ಉರುಳಿಕೊಂಡಳು.</p>
<p>'ಊರಿನಲ್ಲಿ ನಫೀಸಳ ಮದುವೆಯ ಸಿದ್ಧತೆ ಭರದಿಂದ ನಡೆದಿರಬಹುದು. ಈ ಗಂಡಸು ಯಾವಾಗಲೂ ಹೀಗೆ. ಕಷ್ಟದ ಸಮಯದಲ್ಲಾದರೆ ನಾನು ಬೇಕು. ಸಂತೋಷದ ಸಮಯ ಬಂದರೆ ನನ್ನ ಲೆಕ್ಕವೇ ಇಲ್ಲ'- ನೊಂದುಕೊಂಡ ಶಾಹೀನಳ ಕಣ್ಣಂಚಿನಲ್ಲಿ ನೀರು ಇಣುಕಿತ್ತು. ಊರ ನೆನಪು ಅತಿಯಾಗಿ ಕಾಡತೊಡಗಿತು.</p>
<p>ಯೋಚಿಸುತ್ತ ಅದೆಷ್ಟು ಹೊತ್ತು ಬಿದ್ದುಕೊಂಡಿದ್ದಳೋ, ಸಂಜೆ ಗಂಟೆ ಐದು ಬಾರಿಸಿದಾಗ ಎದ್ದು ಚಾ ಮಾಡಿ ಕುಡಿದಳು. ಮಕ್ಕಳಿಗಾಗಿ ಹಾಲು ಬಿಸಿಮಾಡಿ ಗ್ಲಾಸುಗಳಲ್ಲಿ ಹಾಕಿ ಒಂದು ಗ್ಲಾಸನ್ನು ಅಂಜುಮ್‍ಗೆ ಕೊಟ್ಟು ಮಲಗಿದ್ದ ಸಮೀರ್‍ನನ್ನೆಬ್ಬಿಸಲು ಹೋದರೆ ಮಗುವಿಗೆ ಜ್ವರದಲ್ಲಿ ಮೈ ಸುಡುತ್ತಿತ್ತು.</p>
<p>"ಸಮೀರ್.. ಸಮೀರ್.." ಶಾಹಿನ್ ತಟ್ಟಿ ಎಬ್ಬಿಸ ಹೋದಳು. ಮೆಲ್ಲಗೆ ನರಳಿ ಹೊರಳಿ ಮಲಗಿದ. ಆರೋಗ್ಯವಾಗಿದ್ದು ಇದ್ದಕ್ಕಿದ್ದಂತೆ ಜ್ವರವೇರಿ ಮಲಗಿದಾಗ ತಕ್ಷಣ ಏನು ಮಾಡಲೂ ತೋಚದೆ ಕಲ್ಲಿನಂತೆ ಕೂತು ಬಿಟ್ಟಳು. ಕ್ಷಣ ಹೊತ್ತು ಬಿಟ್ಟು ಸಾವರಿಸಿ ಅಮೃತಾಂಜನ ತಂದು ಎದೆಗೆ ಬೆನ್ನಿಗೆ ಸವರಿ ಹೊದಿಸಿ ಮಲಗಿಸಿದಳು. ಕತ್ತಲು ಬೇರೆ, ಮನೆಯಲ್ಲಿ ಗಂಡಸು ಇಲ್ಲ, ಡಾಕ್ಟರ್ ಎಲ್ಲಿರುವರೆಂದು ಶಾಹೀನ್‍ಗೆ ತಿಳಿಯದು. 'ಚಿರಾಗ್ ಬಂದಿದ್ದರೆ ಚೆನ್ನಾಗಿತ್ತು'- ಎಂದು ಚಡಪಡಿಸಿದಳು. ಜ್ವರ ಕ್ಷಣ-ಕ್ಷಣಕ್ಕೆ ಏರಿದಂತೆ ಅವಳ ಆತಂಕವೂ ಹೆಚ್ಚಾಯಿತು. 'ಯಾರಾದರೂ ಬರಬಾರದೆ' ಎಂದು ಹಲುಬಿದಳು. ಸಮೀರ್ ಮಲಗಿರುವುದನ್ನು ನೋಡಿ ಅಂಜುಮ್ ಕೂಡಾ<br /><em>ಅಮೆರಿಕನ್ನಡದ ಕತೆಗಳು/೩೧೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೧೯</em><br />ಶಾಹೀನಳ ತೊಡೆಯಲ್ಲಿ ಒರಗಿದ್ದಳು. ರಾತ್ರೆ ಹತ್ತು ಬಡಿದರೂ ಯಾರೊಬ್ಬರ ಸುದ್ದಿಯೂ ಇಲ್ಲ. ಉಕ್ಕಿ ಬರುತ್ತಿದ್ದ ಅಳುವನ್ನು ನುಂಗಿಕೊಂಡು ಕಣ್ಣೀರನ್ನು ತಡೆದುಕೊಳ್ಳುತ್ತ 'ದೇವರಿಟ್ಟಂತೆ ಆಗುತ್ತದೆ' ಎಂದುಕೊಂಡು ಸಮೀರ್‍ನನ್ನು ಹೆಗಲಲ್ಲಿ ಹಾಕಿ ಅಂಜುಮ್ ಕೈಯಲ್ಲಿ ಪರ್ಸ್ ಹಿಡಿಯಲು ಕೊಟ್ಟು- 'ನಡೆ ಅಂಜುಮ್ ಡಾಕ್ಟ್ರಲ್ಲಿ ಹೋಗೋಣ' ಎಂದು ಬಾಗಿಲಿಗೆ ಬೀಗ ಜಡಿದು ಬೀದಿಗಿಳಿದಳು.</p>
<p>ಯಾರಾದರೂ ನೆರೆಮನೆಯವರು ಸಹಕರಿಸಿ ಕಾರಿನಲ್ಲಿ ಆಸ್ಪತ್ರೆ ತಲುಪಿಸಿದ್ದರೆ ಚೆನ್ನಾಗಿತ್ತು ಎಂದುಕೊಳ್ಳುತ್ತಾ ಸಾಮಿಯಾ ಮನೆಗೇಟಿನೆದುರು ನಿಂತು ಕರೆಗಂಟೆ ಒತ್ತಿದಳು.</p>
<p>ಸಾಮಿಯಾ ಬಂದು ಬಾಗಿಲು ತೆಗೆದಾಗ ಮಗುವನ್ನು ತೋರಿಸಿ ಮಗುವಿಗೆ ಜ್ವರ ಬಂದಿದೆ. ಡಾಕ್ಟರಲ್ಲಿ ಹೋಗಬೇಕಾಗಿದೆ ಸಹಾಯ ಮಾಡುತ್ತೀಯಾ? ಹರಕು ಮುರುಕು ಅರಬಿ ಭಾಷೆಯಲ್ಲಿ ವ್ಯಕ್ತ ಪಡಿಸಿದಳು- ಶಾಹೀನ್</p>
<p>"ಅಯ್ಯೋ ಪಾಪ, ಏನು ಮಾಡಲಿ ಶಾಹೀನ್ ಮನೆಯಲ್ಲಿ ಗಂಡಸರು ಯಾರೂ ಇಲ್ಲವಲ್ಲ"- ಅಲ್ಲಿ ನಿಲ್ಲದೆ ಶಾಹೀನ್ ಅಂಜುಮ್‍ನ ಎಳೆದುಕೊಂಡು ಮೈನ್ ರೋಡಿನತ್ತ ಹೆಜ್ಜೆ ಹಾಕಿದಳು. ಹಗಲು ಹೊತ್ತಿನಲ್ಲಿ ಹೆಂಗಸರು ಒಂಟಿಯಾಗಿ ನಡೆಯಲು ಹೆದರುವ ಊರಿನಲ್ಲಿ ಹೆದರುಪುಕ್ಕಿಯಾದ ಶಾಹೀನ್ ಹತ್ತು ಗಂಟೆ ರಾತ್ರೆಗೆ ಎರಡು ಮಕ್ಕಳನ್ನು ಹಿಡಿದುಕೊಂಡು ನಿರ್ಜನ ಮಾರ್ಗದಲ್ಲಿ ನಡೆದು ಬರುತ್ತಿದ್ದಳು. ಕಾರುಗಳು ಇರುವೆಗಳ ಸಾಲಿನಂತೆ ಚಲಿಸುತ್ತಿದ್ದರೂ ಟ್ಯಾಕ್ಸಿಯನ್ನು ನಿಲ್ಲಿಸಲು ಅವಳಿಗೆ ಅದೆಷ್ಟೋ ಹೊತ್ತು ಹಿಡಿಯಿತು. ಕೊನೆಗೊಂದು ಟ್ಯಾಕ್ಸಿ ಅವಳ ಬಳಿ ಬಂದು ನಿಂತಿತು. ಚಿರಾಗ್‍ನ ಮನೆ ವಿಳಾಸಕ್ಕೆ ಬಿಡುವಂತೆ ಹೇಳಿ ಟ್ಯಾಕ್ಸಿ ಹತ್ತಿದಳು. ಟ್ಯಾಕ್ಸಿ ಸುರಕ್ಷಿತವಾಗಿ ಚಿರಾಗ್ ಮನೆಯೆದುರು ನಿಲ್ಲುವವರೆಗೆ ಅವಳ ಎದೆ ಢವಗುಟ್ಟುತ್ತಿತ್ತು. ಟ್ಯಾಕ್ಸಿಯವನಿಗೆ ಹಣ ಕೊಟ್ಟು ಎರೆಡನೇ ಅಂತಸ್ತಿನ ಚಿರಾಗ್ ಮನೆ ತಲ್ಪಿದಾಗ ಬಾಗಿಲಿಗೆ ಬೀಗ! ಶಾಹೀನ್ ಭೂಮಿಗೆ ಕುಸಿದು ಹೋದಳು.</p>
<p>"ಚಿರಾಗ್ ಫ್ರೆಂಡ್ಸ್ ಜೊತೆ ಪಾರ್ಟಿಗೆ ಹೋಗಿದ್ದಾರೆ"- ಎಂದ ಪಕ್ಕದ ಮನೆಯಾತ ಇಣಿಕಿ ನೋಡಿ</p>
<p>"ಪ್ಲೀಸ್ ನನಗೆ ಹಾಸ್ಪಿಟಲ್‍ವರೆಗೆ ಕರೆದೊಯ್ಯುತ್ತೀರಾ? ಮಗುವಿಗೆ ತುಂಬಾ ಜ್ವರ ಇದೆ"- ಶಾಹೀನ್‍ಗೆ ಅಳು ತಡೆಯುವುದಾಗಲಿಲ್ಲ.</p>
<p>"ಡೆಫಿನೆಟ್ಲಿ. ಒಳಗ್ಬನ್ನಿ ನೀವು"</p>
<p>ಶಾಹೀನ್ ಒಳನಡೆದು ಮಗುವನ್ನು ಸೋಫಾದ ಮೇಲೆ ಮಲಗಿಸಿದಳು. ಅಷ್ಟೂ ಹೊತ್ತಿನಿಂದ ಎತ್ತಿಕೊಂಡಿದ್ದರಿಂದ ಕೈ ಮರಗಟ್ಟಿದಂತಾಗಿತ್ತು. ಮನೆಯೊಡತಿ ಕಾಫಿ ತಂದಿತ್ತಳು. 'ಥ್ಯಾಂಕ್ಸ್' -ಎಂದಳು ಶಾಹೀನ್. ಮಲೆಯಾಳಂ ಬಿಟ್ಟರೆ ಬೇರೆ<br />ಭಾಷೆ ಬಾರದು ಶಾಹೀನ್‍ಗೆ. ಮನೆಯೊಡತಿಗೆ ಮಲಯಾಳಂ ತಿಳಿಯದು. ಬರೇ ಮುಗುಳ್ನಗೆಯ ವಿನಿಮಯವಷ್ಟೆ.</p>
<p>ಐದು ನಿಮಿಷದಲ್ಲಿ ಬಟ್ಟೆ ಬದಲಾಯಿಸಿ ಆತ ಕಾರಿನ ಕೀ ಹಿಡಿದು ಹೊರಟ. ಶಾಹೀನ್ ಸಮೀರ್‍ನನ್ನು ಹೆಗಲ ಮೇಲೆ ಹಾಕಿಕೊಂಡು ಅಂಜುಮ್‍ಳ ಕೈ ಹಿಡಿದು ಕೆಳಗಿಳಿದಳು. ಆಸ್ಪತ್ರೆಗೆ ಹೋಗಿ ಬರುವಾಗ ಚಿರಾಗ್ ಮತ್ತವನ ಸಂಗಡಿಗರು ಕೆಳಗೇ ಕಾಯುತ್ತಿದ್ದವರು ಕಾರಿನ ಬಳಿ ಓಡಿ ಬಂದರು.</p>
<p>"ಏನಾಯ್ತು ಸಮೀರ್‍ಗೆ" ಚಿರಾಗ್ ಆತಂಕದಿಂದ ಕೇಳಿದ. "ಜ್ವರ ಬಂದಿದೆ ಚಿರಾಗ್. ಸಂಜೆಯಿಂದ ಕಣ್ಣು ಬಿಟ್ಟಿಲ್ಲ ನಡೆ ಮೇಲೆ. ಮೊದಲು ಮದ್ದು ಕೊಡಬೇಕು." ಎಂದಳು ಮಗುವನ್ನು ಅವನ ಕೈಗೆ ಕೊಡುತ್ತಾ. ಕಾರಿನಲ್ಲಿ ನಿದ್ದೆ ಹೋಗಿದ್ದ ಅಂಜುಮ್‍ಳನ್ನು ತಾನೆತ್ತಿಕೊಂಡು- "ತುಂಬಾ ಥ್ಯಾಂಕ್ಸ್, ಅಪರಾತ್ರೆಯಲ್ಲಿ ನಿಮಗೆ ತೊಂದರೆ ಕೊಟ್ಟೆ". -"ತೊಂದರೆ ಏನು ಬಂತಮ್ಮಾ, ಇಂಥ ಹೊತ್ತಿನಲ್ಲಿ ಈ ಪರದೇಶದಲ್ಲಿ ಒಬ್ಬರಿಗೊಬ್ಬರು ಸಹಕರಿಸದಿದ್ದರೆ ಹೇಗೆ? ಚಿರಾಗ್, ಬೆಳಗಿನವರೆಗೆ ಜ್ವರ ಬಿಡದಿದ್ದರೆ ತಿರುಗಿ ಡಾಕ್ಟ್ರಿಗೆ ತೋರಿಸಬೇಕು."</p>
<p>"ಓ ಕೆ - ಮಿಸ್ಟರ್ ಭಾಸ್ಕರನ್, ಥ್ಯಾಂಕ್ಸ್ ಫಾರ್ ಯುವರ್ ಹೆಲ್ಪ್" ಚಿರಾಗ್ ತನ್ನ ಮಂಚದಲ್ಲಿ ಸಮೀರನನ್ನು ಮಲಗಿಸಿ-</p>
<p>"ನೀವೂ ಕೂತುಕೊಳ್ಳಿ. ಸ್ವಲ್ಪ ಸುಧಾರಿಸಿಕೊಳ್ಳಿ. ಸಂಜೆಯಿಂದ ಏನೂ ತಿಂದಿರಲಿಕ್ಕಿಲ್ಲ. ಲೋ ಕುಮಾರ್, ತಿನ್ಲಿಕ್ಕೇನಾದ್ರೂ ಇದೆಯೇ?"</p>
<p>"ಫ್ರಿಜ್ಜಿನಲ್ಲಿ ಏನಾದರೂ ಫ್ರೂಟ್ಸ್ ಇರಬಹುದು."</p>
<p>"ಏನೂ ಬೇಡ ಚಿರಾಗ್, ನಂಗಂತೂ ಸ್ವಲ್ಪವೂ ಹಸಿವಿಲ್ಲ. ಒಮ್ಮೆ ಮಗುವಿನ ಜ್ವರ ಬಿಟ್ಟರೆ ಸಾಕು."</p>
<p>"ಬೆಳಗಿನವರೆಗೆ ಹುಷಾರಾಗ್ತಾನೆ ನೋಡಿ."</p>
<p>"ಮನೆಗೆ ಹೋಗಬೇಕಲ್ಲ ಚಿರಾಗ್." ಈ ಅಪರಾತ್ರಿಯಲ್ಲಿ ಆ ಕೊಂಪೆಯಲ್ಲಿ ಸೌಖ್ಯವಿಲ್ಲದ ಮಗುವನ್ನು ಹಿಡಿದುಕೊಂಡು ಒಂಟಿ ಹೆಂಗಸು ಹೇಗಿರುವುದೋ ಎಂದು ಚಿರಾಗ್ ಯೋಚಿಸುತ್ತಿರುವಾಗಲೇ ಅನ್ವರ್ ಹೇಳಿದರು. "ಮಗುವಿಗೆ ಅಂಥ ಜ್ವರ ಇದೆ. ರಾತ್ರೆ ಹೊತ್ತು ನೀನು ಹೋಗಿರು ಚಿರಾಗ್, ಸಾಬಿರ್ ಬರುವವರೆಗೆ ಅಲ್ಲೇ ಇದ್ದು ಬ್ಯಾಂಕಿಗೂ ಅಲ್ಲಿಂದಲೇ ಬಂದು ಹೋಗು. ಸಾಬಿರ್‍ಗೆ ಜವಾಬ್ದಾರಿ ಇಲ್ಲವೆಂದು ನಾವಿರುವವರಾದರೂ ಮನುಷ್ಯತ್ವ ಹೊಂದಿರಬೇಕಲ್ಲ. ಹೊರಡು ನೀನು. ಒಂದೆರಡು ಜತೆ ಬಟ್ಟೆ ಹಿಡಿದುಕೋ" ಚಿರಾಗ್ ಎದ್ದು ಮರುದಿನ ಆಫೀಸಿಗೆ ಹೋಗಲು ಒಂದು ಜತೆ ಬಟ್ಟೆ, ಟೂತ್ ಬ್ರಶ್ ಶೇವಿಂಗ್ ಸೆಟ್ ಕಟ್ಟಿಕೊಂಡ. "ಚಿರಾಗ್ ನೀನು ಬರುವುದಾದರೆ ನನಗೆಷ್ಟೋ ಧೈರ್ಯ-" ಎಂದಳು ಶಾಹೀನ್.</p>
<p><em>ಅಮೆರಿಕನ್ನಡದ ಕತೆಗಳು/೩೨೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೨೧</em><br />ಚಿರಾಗ್ ಅಂಜುಮ್‍ಳನ್ನು ತಾನೆತ್ತಿಕೊಂಡು "ಹೋಗೋಣ ನಡೆಯಿರಿ"- ಎಂದು ಮುಂದೆ ನಡೆದ. ಸಮೀರ್‍ನನ್ನು ಹೆಗಲ ಮೇಲೆ ಹಾಕಿಕೊಂಡು ಶಾಹೀನ್" ಬರ್ತೇನೆ ಅನ್ವರ್ ಭಾೈ" ಎಂದು ಚಿರಾಗ್‍ನನ್ನು ಹಿಂಬಾಲಿಸಿದಳು.</p>
<p>ಮನೆ ತಲ್ಪಿದಾಗ ಗಂಟೆ ಹನ್ನೆರಡು ಬಡಿಯಿತು. ನಿದ್ದೆ ಹೋಗಿರುವ ಮಕ್ಕಳನ್ನು ಮಲಗಿಸಿ ಶಾಹೀನ್ ಕೋಣೆಯ ಇನ್ನೊಂದು ಬದಿಯ ಮಂಚದಲ್ಲಿ ಚಿರಾಗ್‍ಗೆ ಹಾಸಿಗೆ ಸಿದ್ಧಪಡಿಸಿದಳು. ಚಿರಾಗ್ ಮೌನವಾಗಿದ್ದ.</p>
<p>"ತುಂಬಾ ಸೋತು ಹೋಗಿದ್ದೀಯಾ, ಕುಡಿಯಲಿಕ್ಕೇನದ್ರೂ ಮಾಡಿ ತರುತ್ತೇನೆ" ಎಂದು ಒಳ ಹೋದಳು. ಚಿರಾಗ್ ಕೈ ಕಾಲು ತೊಳೆದು ನೈಟ್ ಸೂಟ್ ಧರಿಸಿಕೊಂಡ. ಸ್ವಲ್ಪ ಹೊತ್ತಿನಲ್ಲಿ ಶಾಹೀನ್ ಸೇಬು ಮತ್ತು ಬಾಳೆ ಹಣ್ಣಿಗೆ ಹಾಲು ಸೇರಿಸಿ ತಯಾರಿಸಿದ ಜೂಸ್ ತಂದಿತ್ತಳು. ಖಾಲಿಗ್ಲಾಸ್ ಶಾಹೀನ್ ಕೈಯಲ್ಲಿಡುತ್ತಾ 'ನನ್ನ ಮಾಮೂಲಿಯ ಎರಡನೇ ಗ್ಲಾಸ್ ಸಿಗದಿದ್ದರೆ ಕುಡಿದಂತೆ ಆಗುವುದೇ ಇಲ್ಲ'-ಎಂದ ಚಿರಾಗ್. ಶಾಹೀನ್ ಇನ್ನೊಂದು ಗ್ಲಾಸ್ ತಂದಿತ್ತಾಗ- "ಹಾಂ, ಇಲ್ಲಿಗೆ ಸರಿಯಾಯ್ತು"- ಎಂದು ಹೊಟ್ಟೆಯ ಮೇಲೆ ಕೈಯಾಡಿಸಿದ.</p>
<p>ಶಾಹೀನ್ ಪಾತ್ರೆಗಳನ್ನು ತೊಳೆದು ಜೋಡಿಸಿಟ್ಟು ದೀಪಗಳನ್ನೆಲ್ಲಾ ಆರಿಸಿ ಮಕ್ಕಳ ಪಕ್ಕದಲ್ಲಿ ಮಲಗಲೆಂದುಕೊಳ್ಳುವಾಗ ಚಿರಾಗ್ ತನ್ನೆರಡೂ ಕೈಗಳಿಂದ ಕಣ್ಣುಗಳನ್ನು ಒತ್ತಿ ಕೂತಿರುವುದು ಕಂಡಿತು.</p>
<p>"ಇನ್ನೂ ಮಲಗಿಲ್ಲವೆ ಚಿರಾಗ್?"</p>
<p>"ಇಲ್ಲ, ಕಣ್ಣು, ತಲೆ, ವಿಪರೀತ ಉರಿ ಬಂದ ಹಾಗಾಗುತ್ತಿದೆ."</p>
<p>"ನಿನ್ನ ಕನ್ನಡಕದ ತೊಂದರೆ ಏನೂ ಇಲ್ಲ ತಾನೇ?"</p>
<p>"ಕನ್ನಡಕ ಬದಲಾಯಿಸಿ ಎರಡು ತಿಂಗಳಾಯಿತಷ್ಟೆ"</p>
<p>"ಉಷ್ಣದಿಂದ ಹಾಗಾಗುತ್ತಿರಬಹುದು. ಈ ಸುಡುಬಿಸಿಲಿಗೆ ಬೆಳಗ್ಗಿನಿಂದ ರಾತ್ರೆವರೆಗೆ ಬಿಡುವಿಲ್ಲದೆ ದುಡಿಯುತ್ತೀಯಲ್ಲ. ಬ್ಯಾಂಕಿನ ಕೆಲಸ ಆದ ಮೇಲೆ ಇನ್ನೂ ಹತ್ತಾರು ಕಡೆ ಕೆಲಸ ವಹಿಸಿಕೊಂಡಿರುವಿ."</p>
<p>"ಕೆಲಸ ಮಾಡದಿದ್ದರೇನು ಮಾಡಲಿ? ನಮ್ಮ ಮನೆಯಲ್ಲಿ ನಾನೊಬ್ಬನೇ ಸಂಪಾದಿಸುವವನಲ್ಲವೆ? ಎಲ್ಲವೂ ನನ್ನಿಂದಲೇ ಆಗಬೇಕು. ಊರಿನಲ್ಲಿ ಒಂದು ಸಣ್ಣ ಜಾಗ ತೆಗೆದುಕೊಂಡಿದ್ದೇನೆ, ಅದರಲ್ಲಿ ಮನೆ ಕಟ್ಟಿಸಬೇಕು. ಮದುವೆಗೆ ತಯಾರಿರುವ ತಂಗಿ ಇದ್ದಾಳೆ, ನಾನಂತೂ ಜಾಸ್ತಿ ಕಲಿಯಲಿಲ್ಲ. ತಮ್ಮಂದಿರನ್ನಾದರೂ ಚೆನ್ನಾಗಿ ಓದಿಸಬೇಕೆಂದು ಆಸೆ. ಏನೋ ಈ ದೇಶದಲ್ಲಿ ಸಂಪಾದಿಸುವ ಅವಕಾಶಗಳಿವೆ, ಅದಕ್ಕೇ ಆದಷ್ಟು ಸಂಪಾದಿಸಲು ನೋಡುತ್ತಿದ್ದೇನೆ."</p>
<p>ಇಷ್ಟು ಸಣ್ಣ ವಯಸ್ಸಿನಲ್ಲಿ ಅಷ್ಟೆಲ್ಲ ಜವಾಬ್ದಾರಿ ಹೊತ್ತುಕೊಂಡಿರುವ<br />ಚಿರಾಗ್ ಬಗ್ಗೆ ಹೆಮ್ಮೆ ಅನ್ನಿಸಿದರೂ ಆರೋಗ್ಯವನ್ನು ಅಲಕ್ಷಿಸುವುದು ಅವಳಿಗೆ ಸಮಾಧಾನವಾಗಲಿಲ್ಲ.</p>
<p>"ನಿನ್ನ ಜವಾಬ್ದಾರಿ ನನಗೆ ಗೊತ್ತು ಚಿರಾಗ್. ಅದಕ್ಕಾಗಿಯೇ ಇಲ್ಲಿರುವ ಎಲ್ಲರಿಗಿಂತ ನಿನ್ನ ಮೇಲೆ ನನಗೆ ಅಭಿಮಾನ, ಪ್ರೀತಿ ಜಾಸ್ತಿ ಇದೆ. ಹಾಗೆಂದು ನೀನು ಆರೋಗ್ಯವನ್ನು ನಿರ್ಲಕ್ಷಿಸಿದರೆ ಹೇಗೆ? ತಲೆಗೆ ಎಣ್ಣೆಯಾದರೂ ಇಡುತ್ತೀಯಾ ಇಲ್ಲವಾ?" ಅವಳ ಮಾತು ಕೇಳಿ ನಗು ಬಂತು ಚಿರಾಗ್‍ಗೆ. "ಎಣ್ಣೆ ಕಾಣದೆ ಮೂರು ವರ್ಷವಾಗಿರಬಹುದು. ಊರು ಬಿಟ್ಟ ಮೇಲೆ ಇಲ್ಲ."</p>
<p>"ಅಲ್ಲಿಗೆ ಸರಿಯಾಯ್ತು ಬೆಂಕಿಯಂಥ ಬಿಸಿಲು, ಅದರ ಮೇಲೆ ಹೊತ್ತಿಗೆ ಸರಿಯಾಗಿ ಊಟ ಇಲ್ಲ. ಬಿಡುವಿಲ್ಲದ ಕೆಲಸ, ಒಳ್ಳೆ ಗಟ್ಟಿಗ ನೀನು"- ಶಾಹೀನ್ ಎದ್ದು ಎಣ್ಣೆ ಡಬ್ಬ ತಂದು- "ಎಲ್ಲಿ ಮುಂದೆ ಬಾ" ಎಂದು ಬೊಗಸೆ ತುಂಬಾ ಎಣ್ಣೆ ಸುರಿದು ಚಿರಾಗ್‍ನ ದಟ್ಟ ಗುಂಗುರು ಕೂದಲನ್ನು ಸರಿಸಿ ನೆತ್ತಿಗೆ ಇಟ್ಟು ಹದವಾಗಿ ತಟ್ಟಿದಳು. ಚಿರಾಗ್‍ಗೆ ಇದು ಅನಿರೀಕ್ಷಿತವಾಗಿತ್ತು. ಚಿಕ್ಕವನಿದ್ದಾಗ ಅಮ್ಮ ಒತ್ತಾಯದಿಂದ ಹೀಗೆ ಎಣ್ಣೆ ಇಡುವುದಿತ್ತು. ಕಿವಿಗಳಿಂದಲೂ, ಕಣ್ಣುಗಳಿಂದಲೂ, ಹಬೆ ಬಂದ ಹಾಗಾಗುತ್ತಿದ್ದ ಚಿರಾಗ್‍ಗೆ ನೆತ್ತಿಗೆ ಎಣ್ಣೆ ಬಿದ್ದಾಗ ಹಾಯೆನಿಸಿತು. 'ಕೊಸರಿಕೊಳ್ಳಬೇಕು' ಎಂದುಕೊಂಡಾಗ ಕಣ್ಣುಮುಚ್ಚಿ ಹಾಗೇ ಅವಳೆದೆಗೆ ಒರಗಿಕೊಳ್ಳಬೇಕೆನಿಸಿದರೂ ಮನಸ್ಸು ಬಿಗಿ ಹಿಡಿದು ಸುಮ್ಮನಿದ್ದುಬಿಟ್ಟ. ಹತ್ತು ನಿಮಿಷದವರೆಗೆ ಚೆನ್ನಾಗಿ ಎಣ್ಣೆ ತಿಕ್ಕಿ ಒಣಗಿ ಬರಡಾಗಿದ್ದ ಕೂದಲನ್ನು ಎಣ್ಣೆಯಲ್ಲಿ ಪೂರ್ತಿ ನೆನಸಿ ಹೆಬ್ಬೆರಳುಗಳಿಂದ ಹಣೆಯನ್ನು ತೀಡಿ- "ಇನ್ನು ಮಲಗು. ನಿನ್ನ ಕಣ್ಣುರಿ ಎಲ್ಲ ಹೊರಟು ಹೋಗುತ್ತದೆ" ಎಂದಳು.</p>
<p>"ತಲೆ, ಮುಖ ಎಲ್ಲ ಎಣ್ಣೆ ಮಾಡಿ ಬಿಟ್ಟಿರಲ್ಲ. ಅಸಹ್ಯ" ಎಂದು ಮುಖ ಕಿವುಚಿಕೊಂಡರೂ ಅವಳ ನಿಷ್ಕಲ್ಮಷ ಹೃದಯದ ವೈಶಾಲ್ಯತೆ ಅವನನ್ನು ಸೂರೆಗೊಂಡಿತ್ತು.</p>
<p>"ಸಾಕು ಮಾಡು. ಸುಮ್ಮನೆ ಮಲಗು. ಇದೇ ರೀತಿ ಎಣ್ಣೆ ಹಾಕದೆ ಇದ್ದರೆ ಮೂಗಿನಿಂದ ರಕ್ತ ಬರಲು ಆರಂಭವಾದೀತು. ಈ ಊರಿನಲ್ಲಂತೂ ಮೂಗಿನಲ್ಲಿ ನೆತ್ತರು ಬರುವುದು ಸರ್ವೇ ಸಾಮಾನ್ಯ. ನಾಲ್ಕು ಕಾಸು ಸಂಪಾದನೆ ಮಾಡಿಕೊಂಡು ನಮ್ಮ ದೇಶಕ್ಕೆ ಸಾಬೀತಿನಲ್ಲಿ ಹೋಗಬೇಕಾದರೆ ಆರೋಗ್ಯ ಕಾಪಾಡಿಕೊಳ್ಳು"-ಎಂದು ಹೇಳಿ, ಚಿರಾಗ್ ಮಲಗಿರುವಂತೆ ಒಳಗೆ ಹೋಗಿ ಎದೆ ಹಾಲನ್ನು ಸ್ಟೀಲಿನ ಚಮಚಕ್ಕೆ ಹಿಂಡಿ ತಂದು- "ನಿದ್ದೆ ಬಂತೇನೋ ಚಿರಾಗ್, ಒಂದ್ನಿಮಿಷ ಕಣ್ಣು ತೆರೆ"- ಎಂದು ಹೇಳಿದವಳೇ ನಿಧಾನವಾಗಿ ಅವನ ಕಣ್ಣು ರೆಪ್ಪೆಗಳನ್ನು ಬಿಡಿಸಿ ಚಮಚದಲ್ಲಿನ ಹಾಲನ್ನು ಹನಿ ಹನಿಯಾಗಿ ಸುರಿದಳು. ತಂಪಾದ ಹನಿಗಳು ಬಿದ್ದಾಗ ಕಣ್ಣುಗಳಿಗೆ<br /><em>ಅಮೆರಿಕನ್ನಡದ ಕತೆಗಳು/೩೨೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೨೩</em><br />ಅದೆಷ್ಟು ಹಿತವೆನಿಸಿತೆಂದರೆ- ಚಿರಾಗನಿಗೆ ಯಾವಾಗ ನಿದ್ದೆ ಹತ್ತಿತೆಂದೇ ತಿಳಿಯದು. ಐದು ನಿಮಿಷದಲ್ಲೇ ಗಾಢನಿದ್ದೆಯಲ್ಲಿ ಮುಳುಗಿದ ಚಿರಾಗ್‍ಗೆ ಹೊದಿಕೆ ಹೊದಿಸಿ ಶಾಹೀನ್ ದೀಪ ಆರಿಸಿ ಮಕ್ಕಳ ಬಳಿ ಮಲಗಿದಳು. ಸಮೀರ್‍ಗೆ ಜ್ವರ ಸ್ವಲ್ಪ ಇಳಿದಿತ್ತು.</p>
<p>"ಚಿರಾಗ್.. ಏ ಚಿರಾಗ್" ಗಂಟೆ ೬ ಬಡಿಯಿತು. ಆಫೀಸಿಗೆ ಹೋಗಲಿಕ್ಕಿಲ್ಲವೆ?" ಶಾಹೀನ್ ಕೂಗಿದಳು. ಚಿರಾಗ್ ಕಣ್ಣು ತೆರೆದಾಗ ಸುಖವಾಗಿ ಮೈಮರೆತು ನಿದ್ದೆ ಮಾಡಿದ್ದರಿಂದ ಮೈ ಅದೆಷ್ಟೋ ಹಗುರಾಗಿತ್ತು. ಇಷ್ಟು ದಿನಗಳಲ್ಲಿ ರಾತ್ರೆ ನಿದ್ದೆ ಗುಳಿಗೆ ತೆಗೆದುಕೊಂಡು ಮಲಗಿ ಬೆಳಿಗ್ಗೆ ಏಳಲಾರದೆ ತಲೆಭಾರವಾಗಿ ಕಣ್ಣು ತೆರೆಯಲಾಗದೆ, ಮನಸ್ಸಿಲ್ಲದ ಮನಸ್ಸಿನಿಂದ ಎದ್ದು ಭಾರವಾದ ಹೆಜ್ಜೆಗಳನ್ನೆಳೆದುಕೊಂಡು ಸ್ನಾನ ಮುಗಿಸಿ ಖಾಲಿ ಹೊಟ್ಟೆಯಲ್ಲಿ ಬ್ಯಾಂಕಿಗೆ ಹೊರಡುವುದಿತ್ತು. ಇಂದು ನಿದ್ದೆ ಗುಳಿಗೆ ಇಲ್ಲದೇನೆ ಮೈ ಮರೆತು ನಿದ್ದೆ ಮಾಡಿದ್ದ. ಕ್ಷೌರ, ಸ್ನಾನ ಮುಗಿಸಿ ಹೊರಬಂದಾಗ ಶಾಹೀನ್ ಟೇಬಲ್ಲಿನ ಮೇಲೆ ಉಪಹಾರ ಸಿದ್ಧಪಡಿಸಿದ್ದಳು. ಉಪಹಾರ ಮುಗಿಸಿ ಬ್ಯಾಂಕಿಗೆ ಹೊರಡುತ್ತಿದ್ದ ಚಿರಾಗ್‍ನನ್ನುದ್ದೇಶಿಸಿ ಹೇಳಿದಳು- "ಮದ್ಯಾಹ್ನ ಬ್ಯಾಂಕಿನಿಂದ ನೇರ ಇಲ್ಲೇ ಬಂದು ಬಿಡು. ಊಟ ಮಾಡಿಕೊಂಡು ಆಮೇಲೆ ಎಲ್ಲಿಬೇಕಾದರೂ ಹೋಗುವಿಯಂತೆ."</p>
<p>ಗೇಟಿನವರೆಗೆ ಬಾಗಿಲು ಮುಚ್ಚಲು ಬಂದ ಶಾಹೀನಳನ್ನು ಕಾರಿನೊಳಗಿಂದಲೇ ದಿಟ್ಟಿಸಿದ ಚಿರಾಗ್. ನುಣುಪಾದ ದುಂಡುಗಲ್ಲಗಳ ಮೇಲೆ ಬಿದ್ದಿರುವ ಮುಂಗುರುಳುಗಳನ್ನು ಹಿಂದಕ್ಕೆ ಸರಿಸಿಬಿಡಬೇಕು"- ಅಂದಿತು ಅವನ ಮನಸ್ಸು. ಪಕ್ಕನೆ ಲಿಲ್ಲಿ ಟೀಚರ ನೆನಪಾಯಿತು. ಹೈಸ್ಕೂಲಿನಲ್ಲಿ ಅವನ ಕ್ಲಾಸ್ ಟೀಚರ್ ಆಗಿದ್ದರು. ಹೀಗೇ ದುಂಡಾದ ಗಲ್ಲಗಳು ಮುದ್ದಾದ ನಗುಮುಖ. ಚಿರಾಗ್‍ನ ಮನಸ್ಸು ಯಾವಾಗಲೂ ಹುಚ್ಚು ವಿಚಾರಗಳನ್ನೇ ಯೋಚಿಸುವುದು- 'ಆ ಶೀನನ ಅಂಗಡಿಯಲ್ಲಿ ಗಾಜಿನ ಭರಣಿಯಲ್ಲಿ ಚಕ್ರಾಕಾರವಾಗಿ ಕತ್ತರಿಸಿದ ಅನಾನಸಿನ ಬದಲಿಗೆ ಲಿಲ್ಲಿ ಟೀಚರ ಗಲ್ಲ ಇದ್ದಿದ್ದರೆ ತಾನು ಎಲ್ಲವನ್ನೂ ಕೊಂಡುಕೊಂಡು ಯಾರಿಗೂ ಕೊಡದೆ ತಿಂದು ಬಿಡುತ್ತಿದ್ದೆ' ಎಂದು ಆ ಮಾತು ಈಗೇಕೆ ನೆನಪಾಯಿತೋ- ಶಾಹೀನಳ ಮುಖವನ್ನು ನೋಡಲು ಧೈರ್ಯವಾಗದೆ ಕಾರನ್ನು ಸ್ಟಾರ್ಟ್ ಮಾಡಿ ವೇಗದಿಂದ ಹೊರಟು ಹೋದ. ಅವನು ಕಾರು ಬಿಟ್ಟು ಹೋದ ವೇಗ ನೋಡಿ- 'ಬರಲಿ, ಮಧ್ಯಾಹ್ನ ಕಿವಿ ಹಿಂಡಿ ಹೇಳಬೇಕು, ಅಷ್ಟು ವೇಗವಾಗಿ ಕಾರು ಬಿಡುವ ಅಗತ್ಯವಿಲ್ಲ'- ಎಂದು.</p>
<p>ಒಂದು ವಾರದ ಬಳಿಕ ಊರಿಗೆ ಹೋಗಿದ್ದ ಸಾಬಿರ್ ಮರಳಿ ಬಂದ. ತಂಗಿಯ ಮದುವೆ ವೈಭವವನ್ನು ವರ್ಣಿಸಿದಷ್ಟೂ ಸಾಲದು. ಅಂದು ಸಂಜೆ ಚಿರಾಗ್ ತನ್ನ ಬಟ್ಟೆ ಬರೆ ಕಟ್ಟಿಕೊಂಡು ತನ್ನ ತಾಣಕ್ಕೆ ಹೊರಟು ನಿಂತ. ಎಂಟು ದಿನಗಳಲ್ಲಿ ಮನೆಯ ಊಟ, ಶಾಹೀನಳ ನಿಷ್ಕಲ್ಮಷ ಪ್ರೀತಿಯಲ್ಲಿ ತನ್ನನ್ನೇ ಮರೆತು ಹೋಗಿದ್ದ<br />ಅವನನ್ನು ಈಗ ಏಕಾಂತದಲ್ಲಿ ದಬ್ಬಿಬಿಟ್ಟಂತಾಗಿತ್ತು. ತನ್ನ ಕಾರಿನಲ್ಲಿ ಕೂತು ರೂಮಿನ ದಾರಿ ಹಿಡಿದಾಗ ಕಾಲು ಎಕ್ಸಿಲೇಟರಿನ ಮೇಲಿಂದ ತಪ್ಪಿಯೇ ಹೋಗುತ್ತಿತ್ತು. ದೊಡ್ಡ ದೊಡ್ಡ ಮುತ್ತಿನಂಥ ಹನಿಗಳು ಗಲ್ಲಗಳ ಮೇಲಿಂದ ಜಾರಿ ಎದೆಯ ಮೇಲೆ ಬೀಳುತ್ತಿದ್ದವು. ಹಿಂದೆಂದೂ ಅಷ್ಟು ದೊಡ್ಡ ಹನಿಗಳು ಅವನ ಕಣ್ಣಿಂದ ಹರಿದದ್ದೇ ಇಲ್ಲ.</p>
<p><strong><em>-ಮಮ್ತಾಜ್ ಬೇಗಂ</em></strong>(ಮುಲ್ಕಿ, ದಕ್ಷಿಣ ಕನ್ನಡ, ಕರ್ನಾಟಕ)</p>
<p>
<strong>ನೀನು ಬಹು ದೂರ ಸಾಗಿಬಿಟ್ಟೆ, ಬೇಬಿ</strong>
<strong>!</strong>
</p>
<p>
<em>'ಕಾರ್ಪೆಟ್ ಮೇಲೆ ಆಸೆ, ಮಕ್ಕಳ ಮೇಲೆ ಪ್ರೀತಿ' -ಅನ್ನೋ ಗಾದೆ ಹಾಗೆ, ಇಬ್ಬಂದಿಗೆ ಸಿಕ್ಕಿಹಾಕಿಕೊಂಡ, ರಾಜ. ಆದರೆ, ಕತ್ತರಿಗೆ ಸಿಕ್ಕ ಅಡಕೆಯಾದವಳು, ರೇಖಾನೇ!</em>
</p>
<p>ಮನೆ ಜಗುಲಿಯ ಮೇಲೆ ಕುಳಿತು ಬಂದವರೊಡನೆ ಹರಟೆ ಹೊಡೆಯುತ್ತಿದ್ದ ರಾಜು. "ಮೂಲೆ ಮನೆ ಶ್ಯಾಮಾಚಾರ್ರ ಮಗ ರಾಜಶೇಖರ ಅಮೆರಿಕಾದಿಂದ ಬಂದಿದ್ದಾನಂತೆ" ಎಂಬ ಸುದ್ದಿ ಆ ಸುತ್ತಮುತ್ತಲಿನಲ್ಲಿ ಕಾಳ್ಗಿಚ್ಚಿನಂತೆ ಹಬ್ಬಿತ್ತು. ಬೆಳಗ್ಗೆಯಿಂದ ಒಬ್ಬರಲ್ಲ ಒಬ್ಬರು ಅವನನ್ನು ಮಾತನಾಡಿಸಲು ಬಂದು ಹೋಗುತ್ತಿದ್ದರು.</p>
<p>ಈಗ ಮುಂಚೆ ಅವರ ಮನೆಯಲ್ಲಿ ಕೆಲಸಕ್ಕಿದ್ದ ಕೆಂಪಿ ಬಂದಿದ್ದಳು. "ಅಮೆರಿಕಾದಲ್ಲಿ ತರಕಾರಿ ಸಿಕ್ಕುತ್ತಾ? ಏನಡಿಗೆ ಮಾಡ್ತೀರಿ? ಅಮೆರಿಕಾಗೆ ಇಮಾನದಲ್ಲಿ ಓಗಾಕೆ ಏಸು ದಿನ ಬೇಕಾಗ್ತೈತೆ? ಬಸ್ನಲ್ಲಿ ಓಗಾಕೆ ಏಸು ದಿನ ಬೇಕಾಗ್ತೈತೆ?" ಅಂತೆಲ್ಲಾ ಕೇಳಿಯಾದ ಮೇಲೆ "ಲಗ್ಣ ಮಾಡ್ಕತೀರಂತೆ, ಔದಾ ಬುದ್ದಿ" ಎಂದಳು ಕೆಂಪಿ.</p>
<p>ನನ್ನ ಮದುವೆ ಉಸಾಬರಿ ಇವಳಿಗ್ಯಾಕೆ? ಎಂದು ಒಳಗೊಳಗೆ ಸಿಡುಕುತ್ತಾ "ಹ್ಞೂ" ಅಂದ ರಾಜು. "ಇಷ್ಟು ದಿನ ಆ ಪರಂಗಿಯೋರ ದೇಸದಲ್ಲಿದ್ದೂ ಒಂದು ಕೆಂಪು ಯಣ್ಣನ್ ಕಟ್ಕೊಳ್ದೆ ಇಲ್ಲೇ ಬಂದ್ರಲ್ಲ ಲಗ್ಣ ಆಗಾಕೆ. ಅವ್ವಾವ್ರು ಪುಣ್ಯ ಮಾಡಿದ್ರು" ಎಂದಳು ಕೆಂಪಿ- ಜೋರಾಗಿ ನಗುತ್ತಾ. "ಅಲ್ಲಿ ಹುಡುಗೀರು ಇಲ್ಲಿಯವರ ಹಾಗೆ ಅನ್ನ ಸಾರು ಅಡಿಗೆ ಮಾಡಿ ಹಾಕಿ ಗಂಡ ಹೇಳಿದ ಹಾಗೆ ಕೇಳಿಕೊಂಡು ನಯ ವಿನಯದಲ್ಲಿ ಬಾಳ್ತಾರೆ ಅಂತಿದ್ದೀಯಾ? ನೀನು ಅಂದರೆ ನಿಮ್ಮಪ್ಪ ಅಂತಾರೆ"- ಎಂದ ರಾಜು.</p>
<p>"ಔದಾ ಬುದ್ದಿ!" ಎಂದು ಕಣ್ಣರಳಿಸಿ ಆಶ್ಚರ್ಯ ಸೂಸಿದಳು ಕೆಂಪಿ.<br /><em>ಅಮೆರಿಕನ್ನಡದ ಕತೆಗಳು/೩೨೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೨೫</em><br />"ಅಯ್ನೋರು ಅವ್ವಾವ್ರು ನಿಮ್ಗೆ ಕಂಡಿರೊ ಯಣ್ಣು ಅಂಗೆಲ್ಲಾ ಮಾಡಾಕಿಲ್ಲಾ ಬುಡಿ, ಬಲೇ ನಾಚ್ಕೆ ಸೊಬಾವ ಆವಮ್ಮುಂಗೆ. ನಾನೂ ಕಂಡಿವ್ನಿ. ಒಂದು ಮಾತ್ಗಿಂತ ಯಚ್ಚು ಯಲ್ಡು ಮಾತೂ ಆಡಾಕಿಲ್ಲ" ಎಂದಳು.</p>
<p>"ನನಗೆ ಅಂತಾ ಹುಡುಗೀನೇ ಬೇಕಾಗಿದ್ದು" ಎಂದ ರಾಜು.</p>
<p>ಹೆಣ್ಣು ನೋಡಲು ಹೋದಾಗ ಹುಡುಗಿ ರೇಣುಕಳ ರೂಪ ಎಷ್ಟು ಮೆಚ್ಚಿಗೆಯಾಯಿತೊ ಅಷ್ಟೇ ಅವಳ ಲಜ್ಜಾಭರಿತ ನಡವಳಿಕೆ, ಮೆಲು ಮಾತು ಮೆಚ್ಚಿಗೆಯಾಯಿತು ರಾಜುವಿಗೆ. ಭಾರತದಲ್ಲೂ ಈಗ ಪಶ್ಚಿಮದ ಗಾಳಿ ಬಲವಾಗಿ ಬೀಸುತ್ತಲಿದ್ದು, ಗಂಡನನ್ನು ಮಾರಿ ತಿನ್ನುವ ತಾಕತ್ತಿರುವ ಹೆಂಗಸರಿಗೆ ಏನು ಕೂರತೆಯೆ? ಅದಕ್ಕಾಗಿಯೇ ಸಂಪ್ರದಾಯಸ್ಥರ ಮನೆಯ ಹೆಣ್ಣನ್ನೇ ಹುಡುಕಿ ನೋಡಿದ್ದರು ರಾಜುವಿನ ತಾಯಿ ತಂದೆ. ರೇಣುಕಳ ತಂದೆ ಸಂಸ್ಕೃತ ಪ್ರಾಧ್ಯಾಪಕರಾಗಿದ್ದು ಮಗಳನ್ನು ಶಿಸ್ತಿನಿಂದ ಹಳೆಯ ಕ್ರಮದಲ್ಲಿ ಬೆಳೆಸಿದ್ದರು.</p>
<p>ರಾಜುವಿಗೆ ಒಂದೇ ತಿಂಗಳು ರಜ ಇದ್ದಿದ್ದರಿಂದ ಮದುವೆ ತರಾತುರಿಯಲ್ಲಿ ನಡೆಯಿತು. ಅಂದು ರಾತ್ರಿ ಕೋಣೆಯಲ್ಲಿ ಇಬ್ಬರೇ ಉಳಿದಾಗ ಸಿರಿಗೌರಿಯಂತೆ ಶೋಭಿಸುತ್ತಿದ್ದ ರೇಣುಕ ರಾಜುವಿನ ಕಾಲಿಗೆರಗಿದಳು.</p>
<p>ಜೋರಾಗಿ ನಗುತ್ತಾ "ಇವತ್ತಿಡೀ ಪುರೋಹಿತರಿಗೆ, ಅಮ್ಮ-ಅಪ್ಪ, ಅತ್ತೆ-ಮಾವ, ಅವರು-ಇವರು ಅಂತ ಎಲ್ಲರಿಗೂ ನಮಸ್ಕಾರ ಮಾಡಿ ಸುಸ್ತಾಗಿಲ್ವಾ? ಈಗ ಪುನಃ ಯಾಕೆ ಕಷ್ಟಪಡ್ತೀ, ಸಾಕು ಬಿಡು" ಎಂದ.</p>
<p>ರೇಣುಕ ತುಸುವೆ ಕತ್ತೆತ್ತಿ ಹೇಳಿದಳು- "ನೀವು ನನಗೆ ಹಿರಿಯರು, ಪೂಜ್ಯರು, ದೇವರ ಸಮಾನ. ಇದರಲ್ಲಿ ಕಷ್ಟ ಏನು ಬಂತು? ಪ್ರೀತಿಪೂರ್ವಕವಾಗಿ, ಭಕ್ತಿಪೂರ್ವಕವಾಗಿ ಮಾಡುವ ನಮಸ್ಕಾರ ಇದು."</p>
<p>ರಾಜು ದಂಗು ಬಡಿದು ಹೋದ. ಈ ಕಾಲದಲ್ಲೂ ಇಂಥಾ ಹುಡುಗಿಯರು ಇದ್ದಾರೆಯೇ? ಎನ್ನಿಸಿತು ಅವನಿಗೆ. ಕೆಂಪಿ ಹೇಳಿದ್ದು ನಿಜ, ಅಮ್ಮ ಅಪ್ಪನ ಆಯ್ಕೆ ಎಲ್ಲಾ ರೀತಿಯಿಂದಲೂ ಚೆನ್ನಾಗಿದೆ ಎಂದುಕೊಂಡ.</p>
<p>ಅಮೆರಿಕಗೆ ಬಂದ ಮೇಲೆ ಒಂಟಿತನ ಬಹಳ ಬೇಸರವಾಗುತ್ತಿತ್ತು ರಾಜುವಿಗೆ. ವೀಸಾಗಾಗಿ ಕಾಯುತ್ತಿದ್ದ ರೇಣುಕ ಇನ್ನೂ ಭಾರತದಲ್ಲೇ ಇದ್ದಳು. ರಾಜು ತನ್ನ ಡ್ರಸರ್ ಮೇಲೆ ರೇಣುಕಳ ಫೋಟೋ ಇಟ್ಟಿದ್ದ. ಮದುವೆ ದಿನ ತೆಗೆದ ಫೋಟೋ ಅದು. ಜರಿ ಸೀರೆ, ಆಭರಣ, ಮಲ್ಲಿಗೆ ಹೂ, ಕುಂಕುಮಗಳಿಂದ ಅಲಂಕೃತಳಾದ ರೇಣುಕಳ ಫೋಟೋ ನೋಡುತ್ತಾ ರಾಜು ಎಷ್ಟೋ ಬಾರಿ "ಐ ಲವ್ ಯೂ, ರೇಣುಕಾ" ಎಂದು ಹೇಳಿಕೊಳ್ಳುತ್ತಿದ್ದ. ಮತ್ತೆ ರೇಣುಕ ಅಲ್ಲ, ಸಾರಿ ರೇಖಾ ಎಂದು ತಿದ್ದಿಕೊಳ್ಳುತ್ತಿದ್ದ. ರೇಣುಕ ತುಂಬಾ ಹಳೇಕಾಲದ ಹೆಸರಾಯಿತೆಂದು ವೀಸಾ ಮತ್ತು<br />ಪಾಸ್‍ಪೋರ್ಟಿಗೆ ಅಪ್ಲೈ ಮಾಡಿದಾಗ ರಾಜು ಅದನ್ನು ರೇಖಾ ಎಂದು ಬದಲಾಯಿಸಿದ್ದ. ಈ ಬಗ್ಗೆ ಮಡದಿಯ ಅಭಿಪ್ರಾಯ ಕೇಳಿದಾಗ ಅವಳು "ನಿಮಗೆ ಏನು ಇಷ್ಟವಾಯಿತೋ ಅದು ನನಗೂ ಇಷ್ಟ" ಎಂದಿದ್ದಳು.</p>
<p>***</p>
<p>ಕಡೆಗೊಮ್ಮೆ ರೇಖಾ ರಾಜುವಿನ ಮನೆಯನ್ನು, ಮನವನ್ನು ತುಂಬಿದಳು. ರಾಜುವಿನ ಆನಂದಕ್ಕೆ ಪಾರವೇ ಇಲ್ಲವಾಯಿತು. ಮುಗಿಲಿನ ಮೇಲೇರಿ ಹೋಗಿದ್ದ ಅವನು. ಆದರೆ ರೇಖಾಳಿಗೆ ಮಾತ್ರ ಈ ಹೊಸ ಜಾಗ, ಹೊಸ ಸಂಸ್ಕೃತಿಗೆ ಹೊಂದಿಕೊಳ್ಳಲು ಬಹಳ ಕಷ್ಟವಾಯಿತು. ನೀರಿನಿಂದ ತೆಗೆದ ಮೀನಿನಂತಾಗಿತ್ತು ಅವಳ ಪರಿಸ್ಥಿತಿ. ರಾಜುವಿನ ಜೊತೆ ಅಂಗಡಿಗೆ ಸುತ್ತಾಡಲು ಹೋದಾಗಲೂ ತನ್ನ ಸೀರೆ, ನಿಡುಜಡೆ, ಕುಂಕುಮ ಮೂಗುತಿಯನ್ನು ಗಮನಿಸಿ ಎಲ್ಲಾ ತನ್ನನ್ನೇ ನೋಡುತ್ತಿದ್ದಾರೇನೋ ಎನ್ನಿಸಿ ಮುಜುಗರವಾಗುತ್ತಿತ್ತು ಅವಳಿಗೆ. ಇದನ್ನು ರಾಜು ಕೂಡ ಗಮನಿಸಿದ.</p>
<p>ಒಂದು ದಿನ ರಾಜು ಹೊರಗಿನಿಂದ ಬಂದವನೇ ಉತ್ಸಾಹದಿಂದ "ರೇಖಾ!" ಎಂದು ಕೂಗಿದ. "ಇಲ್ಲಿದ್ದೀನಿ" ಎಂದಳು ರೇಖಾ ಅಡಿಗೆ ಮನೆಯಿಂದ. "ಏನು ತಂದಿದ್ದೀನಿ ನೋಡು!" ಅವಳಿದ್ದಲ್ಲಿಗೇ ಹೋಗಿ ತನ್ನ ಕೈಯ ಪೊಟ್ಟಣದಿಂದ ರಾಜು ಒಂದು ಡ್ರೆಸ್ ಹೊರಗೆ ತೆಗೆದ. ಮೊಣಕಾಲಿನವರೆಗೆ ಬರುವ ಡ್ರೆಸ್ ಅದು. ಕಣ್ಣಂದಾಜಿನಲ್ಲಿ ರೇಖಾಳ ಸೈಜ್ ಊಹಿಸಿ ತಂದಿದ್ದ ರಾಜು. ಗಾಬರಿಯಿಂದ ಹೇಳಿದಳು ರೇಖಾ "ಅದನ್ನು ಹಾಕ್ಕೊಂಡು ಕಾಲನ್ನು ತೋರಿಸಿಕೊಂಡು ಊರೆಲ್ಲಾ ತಿರುಗು ಅಂದ್ರೆ ನನ್ನ ಕೈಲಾಗಲ್ಲ."</p>
<p>ನಗುತ್ತಾ ಹೇಳಿದ ರಾಜು, "ಊರೆಲ್ಲಾ ತಿರುಗು ಅಂದನೆ ನಾನು? ನನ್ನ ತೃಪ್ತಿಗೆ ಇದನ್ನು ಹಾಕ್ಕೊ. ಇದರಲ್ಲಿ ನೀನು ಹೇಗೆ ಕಾಣುತ್ತೀ ಅಂತ ನೋಡಬೇಕು ಅಂತ ಆಸೆ ನನಗೆ."</p>
<p>"ಸರಿ" ಎಂದು ಮುಗುಳ್ನಗುತ್ತಾ ರೇಖಾ ಆ ಡ್ರೆಸ್ ತೊಟ್ಟು ಬಂದಳು. ಅವಳ ಜಡೆಯನ್ನು ಬಿಚ್ಚಿ ಕೂದಲನ್ನು ಇಳಿಬಿಟ್ಟ ರಾಜು. ಹಣೆಯ ಕುಂಕುಮವನ್ನು ಹಗುರಾಗಿ ಒರೆಸಿ ಅಳಿಸಿದಾಗ ಅದೇಕೋ ರೇಖಾ ಇದು ಅಶುಭವೆನ್ನಿಸಿ ನಡುಗಿದಳು.</p>
<p>"ನೀನು ಎಷ್ಟು ಚೆನ್ನಾಗಿ ಕಾಣುತ್ತೀ ಗೊತ್ತಾ?" ಎನ್ನುತ್ತಾ ಕ್ಯಾಮರಾ ತಂದು ಅವಳ ಫೋಟೋ ತೆಗೆದ ರಾಜು. ಅವನ ಉತ್ಸಾಹದಲ್ಲಿ ತಾನೂ ಭಾಗಿಯಾಗಿ ರೇಖಾ ತುಟಿ ಅರಳಿಸಿ ನಗೆ ಸೂಸಿದ್ದಳು.</p>
<p>ಈಗ ಡ್ರೆಸರ್ ಮೇಲೆ ನವವಧು ರೇಣುಕಳ ಫೋಟೊ ಬದಲು ಆಧುನಿಕ ರೇಖಾಳ ಭಾವಚಿತ್ರ ಕುಳಿತಿತ್ತು.</p>
<p><em>ಅಮೆರಿಕನ್ನಡದ ಕತೆಗಳು/೩೨೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೨೭</em><br />ಊರಿನಿಂದ ಕಾಗದ ಬಂದಾಗೆಲ್ಲ ರಾಜು ಮಂಕಾಗಿರುತ್ತಿದ್ದನ್ನು ಗಮನಿಸಿ ರೇಖಾ ಕೇಳಿದಳು "ಏನು ಯೋಚನೆ ನನಗೆ ಹೇಳಬಾರದಾ?"</p>
<p>ವಿಷಾದದ ನಗೆ ಬೀರಿ ಹೇಳಿದ ರಾಜು "ಇಬ್ಬರು ತಂಗಿಯರು ಮದುವೆಗೆ ಬಂದಿದ್ದಾರೆ. ಮೈಸೂರಿನಲ್ಲಿ ಅರ್ಧ ಕಟ್ಟಿದ ಮನೆ ಹಣದ ಕೊರತೆಯಿಂದ ಹಾಗೇ ನಿಂತಿದೆ. ಇದಕ್ಕೆಲ್ಲಾ ಊರಿಗೆ ದುಡ್ಡು ಕಳಿಸಿ ಸಂಸಾರ ನಿಭಾಯಿಸುವುದು ನನ್ನ ಸಂಪಾದನೆಯಲ್ಲಿ ಸಾಧ್ಯವಾಗುತ್ತಿಲ್ಲ ರೇಖಾ." ರೇಖಾಳ ಮುಖವೂ ಚಿಂತೆಯಿಂದ ಮುದುಡಿತು.</p>
<p>"ನಿನ್ನ ಸ್ನೇಹಿತೆ ಚಂಚಲ ಕಂಪ್ಯೂಟರ್ ಕೋರ್ಸಸ್ ತೆಗೆದುಕೊಳ್ತಿದ್ದಾಳಲ್ಲ, ನೀನೂ ಹಾಗೇ ಕೋರ್ಸಸ್ ತೆಗೆದುಕೊಂಡು ಮುಂದೆ ಕೆಲಸ ಮಾಡಿದರೆ ಸ್ವಲ್ಪ ಸುಲಭವಾಗಬಹುದು. ಆದರೆ ನಿನಗೆ ಈ ದೇಶಕ್ಕೆ ಅಡ್ಜಸ್ಟ್ ಆಗೋಕೆ ಎಷ್ಟು ಕಷ್ಟ ಆಗಿದೆ ಅಂತ ನಂಗೊತ್ತು. ಆದಕ್ಕೇ ನಾನು ನಿನ್ನನ್ನು ಫೋರ್ಸ್ ಮಾಡಲ್ಲ" ಎಂದ ರಾಜು.</p>
<p>ತನ್ನ ಪುಟ್ಟ ಪ್ರಪಂಚವನ್ನು ಬಿಟ್ಟು ಹೊರಗೆ ಹೋಗಲು ಮನಸ್ಸಿಲ್ಲದಿದ್ದರೂ ಗಂಡನಿಗೆ ಸಹಾಯ ಮಾಡಲೆಂದು ಕಂಪ್ಯೂಟರ್ ಕೋರ್ಸಸ್ ತೆಗೆದುಕೊಳ್ಳುವ ನಿರ್ಧಾರಕ್ಕೆ ಬಂದಳು ರೇಖಾ.</p>
<p>ಮುಂದಿನ ಹಲವಾರು ತಿಂಗಳಲ್ಲಿ ರೇಖಾಳಿಗೆ ಹೊಸ ಸನ್ನಿವೇಶಕ್ಕೆ ಹೊಂದಿಕೊಳ್ಳಲು ಎಲ್ಲ ಬಗೆಯ ನೆರವು ನೀಡಿದ ರಾಜು. ಅವಳಿಗೆ ಡ್ರೈವಿಂಗ್ ಕಲಿಸಿದ, ಹಲವಾರು ಬಗೆಯ ಪ್ಯಾಂಟ್ಸ್, ಟಾಪ್ಸ್ ತೆಗೆಸಿಕೊಟ್ಟ, ಪಿಟ್‍ಸಾ ರುಚಿ ಹಿಡಿಸಿದ. ಕೋರ್ಸಸ್ ಮುಗಿಯುತ್ತಲೇ ರೇಖಾಗೆ ಒಳ್ಳೆಯ ಕೆಲಸ ಸಿಕ್ಕಿತು. ಎರಡು ವರ್ಷ ಕಳೆಯುವುದರೊಳಗೆ ರಾಜುವಿನ ಒಬ್ಬ ತಂಗಿಗೆ ಮದುವೆಯಾಗಿ ಹೋಗಿತ್ತು.</p>
<p>ಹಾಗೇ ರೇಖಾಳಲ್ಲೂ ಈ ಅವಧಿಯಲ್ಲಿ ಬಹಳ ಬದಲಾವಣೆಗಳಾಗಿದ್ದವು. ಅವಳ ಮೂಗುತಿ, ಸೀರೆಗಳು ಮೂಲೆಯಲ್ಲಿ ಪೆಟ್ಟಿಗೆ ಸೇರಿದ್ದವು. ಕ್ಲೋಸೆಟ್‍ನಲ್ಲಿ ಬಗೆಬಗೆಯ ಪಾಶ್ಚಿಮಾತ್ಯ ಉಡುಪುಗಳು ತುಂಬಿದ್ದವು. ಉದ್ದದ ಅವಳ ಜಡೆ ತುಂಡಾಗಿ ಭುಜದವರೆಗೆ ಇಳಿಬಿಟ್ಟ ಕೂದಲು ಹರಡಿ ನಿಂತಿತ್ತು. ಕೆನ್ನೆಗಳಲ್ಲಿ ಹಗುರಾಗಿ ರೂಜ್, ತುಟಿಗಳಲ್ಲಿ ಲಿಪ್‍ಸ್ಟಿಕ್ ಶೋಭಿಸಿತ್ತು. ಅವಳ ವ್ಯಕ್ತಿತ್ವದಲ್ಲೂ ಬಹಳ ಮಾರ್ಪಾಡಾಗಿತು. ಪರಂಪರಾಗತವಾಗಿ ಮೈಗೂಡಿ ಬಂದಿದ್ದ ಹಲವಾರು ವಿಚಾರಗಳನ್ನು ಅವಳೀಗ ಪ್ರಶ್ನಿಸತೊಡಗಿದ್ದಳು. ಪತ್ನಿ ಎಂಬುವಳು ಪತಿಯ ನೆರಳು ಮಾತ್ರ ಆಗಿ ಉಳಿದಾಗ ಅವಳ ಬಾಳಿಗೊಂದು ಸಾರ್ಥಕ್ಯ ಉಂಟೆ? ಆ ದಾಂಪತ್ಯಕ್ಕೊಂದು ಅರ್ಥ ಉಂಟೆ? ಈ ಬಗೆಯ ಮಾನಸಿಕ ದಾಸ್ಯದಿಂದ ಸಾಧಿಸಿದ ಸಾಮರಸ್ಯದಲ್ಲಿ ಹುರುಳಿದೆಯೆ? ಇಬ್ಬರು ವ್ಯಕ್ತಿಗಳು ತಮ್ಮ ವ್ಯಕ್ತಿತ್ವವನ್ನು ಕಾಯ್ದು,<br />ಉಳಿಸಿ ಬೆಳೆಸಿ ಸ್ವಇಚ್ಚೆಯಿಂದ ಒಬ್ಬರನ್ನೊಬ್ಬರು ಬೆರೆತಾಗಲೇ ಅಲ್ಲವೆ ಆ ದಾಂಪತ್ಯಕ್ಕೊಂದು ಅರ್ಥ ಬರುವುದು? ಎಂಬ ಹಲವಾರು ವಿಚಾರಗಳು ಅವಳ ಮನಸ್ಸಿನಲ್ಲಿ ಹಾದು ಹೋಗುತ್ತಿದ್ದವು. ಜೀವನ ತನ್ನನ್ನು ಎಲ್ಲಿಗೋ ಕೊಂಡೊಯ್ದು, ಬಾಳಿಗೆ ಏನೋ ಒಂದು ತಿರುವು ಕೊಟ್ಟು, ಸಂಪ್ರದಾಯಸ್ಥರ ಮನೆಯಲ್ಲಿ ಬೆಳೆದ ತಾನು ಇಂದು ಈ ಬಿಳಿಯರ ನಡುವೆ ಸರಿಸಮವಾಗಿ ಕಲೆತು ದುಡಿಯುತ್ತಿರಬೇಕಾದರೆ ತನ್ನಲ್ಲೂ ಎಷ್ಟೊಂದು ಬದಲಾವಣೆ ಉಂಟಾಗಿದೆ! ಎಂದು ವಿಸ್ಮಯಗೊಳ್ಳುತ್ತಿದ್ದಳು ರೇಖಾ.</p>
<p>ಆರ್ಥಿಕ ಪರಿಸ್ಥಿತಿ ಈಗ ಸುಧಾರಿಸಿದ್ದರಿಂದ ರಾಜು ಸುಖಿಯಾಗಬೇಕಾಗಿತ್ತು. ಆದರೆ ಏನೋ ಕೊರತೆ; ರಾಜುವಿನಲ್ಲಿ ಈಗ ಮುಂಚಿನ ಉತ್ಸಾಹ, ಲವಲವಿಕೆ ಇರಲಿಲ್ಲ. ಹೀಗೇ ಎಂದು ಹೇಳಲಾರ, ಯಾಕೀ ಬೇಸರ? ಎಂದು ತನ್ನನ್ನೇ ಪ್ರಶ್ನಿಸಿಕೊಳ್ಳುತ್ತಿದ್ದ.</p>
<p>ಒಂದು ದಿನ ಕ್ರಿಸ್‍ಮಸ್ ಸಮಯದಲ್ಲಿ ಸಹೋದ್ಯೋಗಿಗಳೊಡನೆ ರೆಸ್ಟೊರಾಂಟ್‍ಗೆ ಲಂಚಿಗೆ ಹೋದಾಗ ರೇಖಾಳು ಅಲ್ಲಿದ್ದಿದ್ದನ್ನು ಕಂಡ ರಾಜು. ದೂರದಲ್ಲಿ ಕುಳಿತಿದ್ದ ರೇಖಾ ರಾಜುವನ್ನು ಗಮನಿಸಲಿಲ್ಲ. ತನ್ನ ಸಹೋದ್ಯೋಗಿಗಳೊಡನೆ ಹರಟೆ ಹೊಡೆಯುವುದರಲ್ಲಿ ತಲ್ಲೀನಳಾಗಿದ್ದಳು ರೇಖಾ. ಅವಳ ಪಕ್ಕದಲ್ಲಿ ಒಬ್ಬ ಅಮೆರಿಕನ್ ತರುಣ ಕುಳಿತಿದ್ದ. ಯಾಕೋ ರಾಜುವಿಗೆ ಬಹಳ ಮುಜುಗರವಾಯಿತು. ಪದೇ ಪದೇ ಅವಳ ಕಡೆ ದೃಷ್ಟಿ ಹಾಯಿಸುತ್ತಿದ್ದ. ಒಮ್ಮೆ ಆ ಕಡೆ ಕಣ್ಣು ಹರಿಸಿದಾಗ ಆ ಅಮೆರಿಕನ್ ತರುಣ ನೈಲಾನ್ ಮತ್ತು ಹೈ ಹೀಲ್ಡ್ ಶೂಸ್‍ಗಳಿಂದ ಅಲಂಕೃತಳಾದ ರೇಖಾಳ ಮಾಟವಾದ ಕಾಲುಗಳನ್ನು ದಿಟ್ಟಿಸುತ್ತಿದ್ದದ್ದನ್ನು ನೋಡಿ ಮೈ ಎಲ್ಲಾ ಉರಿಯಿತು ರಾಜುವಿಗೆ.</p>
<p>ಅದೇ ಸಂಜೆ ರೇಖಾ ಊಟ ಮುಗಿಸಿ ಟಿವಿ ನೋಡುತ್ತಾ ಕುಳಿತಿದ್ದಾಗ ರಾಜು ಹೇಳಿದ " ರೇಖಾ, ನೀನು ಇನ್ನು ಮೇಲೆ ಕೆಲಸ ಬಿಟ್ಟು ಬಿಡು."</p>
<p>"ಯಾಕೆ ?" ಎಂದಳು ರೇಖಾ ಆಶ್ಚರ್ಯದಿಂದ.</p>
<p>"ರೇಖಾ ನಾನು ಬಹಳ ದಿನಗಳಿಂದ ಯೋಚಿಸಿ ಈ ನಿರ್ಧಾರಕ್ಕೆ ಬಂದಿದ್ದೀನಿ. ಈ ದಿನ ನೀನು ಲಂಚ್‍ಗೆ ರೆಸ್ಟೊರಾಂಟ್‍ಗೆ ಹೋಗಿದ್ದಾಗ ನಾನೂ ಅಲ್ಲೇ ಇದ್ದೆ. ನಿನ್ನನ್ನು ಕಂಡಾಗ ನಾನು ಮದುವೆಯಾದ ಹೆಣ್ಣು ಇವಳಲ್ಲ ಅನ್ನಿಸಿ ಬಿಟ್ಟಿತು. ನೀನು ಬಹಳ ಬದಲಾಗಿದ್ದೀ. ನಿನ್ನಲ್ಲಿ ಯಾವ ಲಜ್ಜೆಯ ಪ್ರವೃತ್ತಿಯನ್ನು ನಾನು ಮೆಚ್ಚಿ ಮದುವೆಯಾದೆನೋ ಅದೀಗ ನಿನ್ನಲ್ಲಿ ಉಳಿದಿಲ್ಲ. ನನಗೆ ಇದೆಲ್ಲಾ ಹಿಡಿಸುವುದಿಲ್ಲ. ರೇಖಾ, ನೀನು ಕೆಲಸ ಬಿಟ್ಟು ಬಿಡು" ಎಂದ.</p>
<p>"ಆದರೆ ಊರಿನಲ್ಲಿ ನಿಮಗೆ ಇನ್ನೂ ಒಬ್ಬಳು ತಂಗಿ ಮದುವೆಗಿದ್ದಾಳೆ.<br /><em>ಅಮೆರಿಕನ್ನಡದ ಕತೆಗಳು/೩೨೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೨೯</em><br />ಮನೆ ಕಟ್ಟಿ ಮುಗಿದಿಲ್ಲ" ಎಂದಳು ರೇಖಾ. "ಅದನ್ನು ನಾನು ಹೇಗಾದರೂ ನೋಡಿಕೊಳ್ತೀನಿ. ಬೇಕಿದ್ದರೆ ಇನ್ನೊಂದು ಕೆಲಸ ಹಿಡಿಯುತ್ತೇನೆ. ನೀನು ಮಾತ್ರ ಮುಂಚಿನಂತೆ ಮನೆಯಲ್ಲೇ ನನ್ನ ಮಡದಿಯಾಗಿ ಇರು."</p>
<p>ರಾಜೂ ರೇಖಾಳ ಉತ್ತರಕ್ಕಾಗಿ ಕಾದು ಕುಳಿತ. ರೇಖಾ ಮೌನ ತಾಳಿದ್ದಳು. ರಾಜೂ ರೇಖಾಳ ಬಳಿ ಸಾಗಿ ಅವಳ ಕೈಗಳನ್ನು ತನ್ನ ಕೈಗಳಲ್ಲಿ ಒತ್ತಿ ಹಿಡಿದ. "ನೀನೇನು ತಪ್ಪು ಮಾಡಿದೆ ಅಂತ ನಾನು ಹೇಳ್ತಿಲ್ಲ. ನಿನ್ನ ನಡವಳಿಕೆಯಲ್ಲಿ ನನಗೆ ಯಾವ ದೋಷವೂ ಕಂಡುಬಂದಿಲ್ಲ ರೇಖಾ. ಆದರೂ ನನಗೆ ನಾನು ವರಿಸಿದ ಹೆಣ್ಣು ರೇಣುಕಾ ಬೇಕು" ಎಂದ</p>
<p>ರೇಖಾ ವಿಷಾದದ ನಗು ಬೀರಿ, ತನ್ನ ಕೈಗಳನ್ನು ಬಿಡಿಸಿಕೊಂಡು ಹೇಳಿದಳು "ಡಾರ್ಲಿಂಗ್, ನಿಮ್ಮ ಒತ್ತಾಸೆ, ಉತ್ತೇಜನದಿಂದ ನಾನು ಅಮೆರಿಕನೈಸೇಷನ್ ಎಂಬ ದಾರಿಯಲ್ಲಿ ಬಹು ದೂರ ಸಾಗಿದೆ. ಈ ಪಯಣದಲ್ಲಿ ನನ್ನಲ್ಲಿ ಸುಪ್ತವಾಗಿದ್ದ ಪ್ರತಿಭೆ, ಚೈತನ್ಯ, ನನ್ನತನವನ್ನು ಕಂಡುಕೊಂಡೆ. ಈಗ ಇದೆಲ್ಲವನ್ನು ಬಿಟ್ಟು ಹಿಂದಿರುಗಿ ಹೋಗುವುದು ನನ್ನ ಕೈಲಿ ಸಾಧ್ಯವಿಲ್ಲ ರಾಜು, ಸಾಧ್ಯವಿಲ್ಲ!" ಸ್ತಬ್ಧನಾಗಿ ರಾಜು ಎಷ್ಟೋ ಹೊತ್ತು ಹಾಗೇ ಕುಳಿತಿದ್ದ.</p>
<p>ಮರುದಿನ ರಾಜು ಆಫೀಸ್‍ನಲ್ಲಿ ಕೆಲಸದಲ್ಲಿದ್ದಾಗ ಫೋನ್ ಹೊಡೆದುಕೊಂಡಿತು. "ಹಲೊ" ಎಂದ ರಾಜು. "ಹೈ, ಹನಿ, ನಾನು ರೇಖಾ. ಇವತ್ತು ಸಾಯಂಕಾಲ ನನ್ನ ಸ್ನೇಹಿತರ ಮನೇಲಿ ಕ್ರಿಸ್‍ಮಸ್ ಪಾರ್ಟಿ ಇದೆ. ನಿಮಗೆ ಹೇಳುವುದಕ್ಕೆ ಮರೆತು ಹೋಗಿತ್ತು. ನಾನು ಹೋಗಬೇಕು, ನೀವು ಬರ್ತೀರಾ?"</p>
<p>"ಯಾರ ಮನೆಯಲ್ಲಿ?"</p>
<p>"ಬಾಬ್ ಅಂತ. ನಿನ್ನೆ ರೆಸ್ಟೊರಾಂಟ್‍ನಲ್ಲಿ ನನ್ನ ಪಕ್ಕ ಕುಳಿತಿದ್ದರಲ್ಲ ಅವರು."</p>
<p>ಅವನನ್ನು ನೆನೆದೊಡನೆ ಮತ್ತೆ ಮೈ ಎಲ್ಲಾ ಉರಿಯಿತು ರಾಜುವಿಗೆ. "ನಾನು ಬರುವುದಿಲ್ಲ. ಹಾಗೂ ನೀನೂ ಹೋಗುವುದೂ ನನಗಿಷ್ಟವಿಲ್ಲ."</p>
<p>"ಸಾರಿ, ಡಿಯರ್. ನಾನು ಅವರಿಗೆ ಬರ್ತೀನಿ ಅಂತ ಪ್ರಾಮಿಸ್ ಮಾಡಿದ್ದೀನಿ. ಇವತ್ತು ನಾನು ಮನೆಗೆ ಬರುವುದು ಲೇಟಾಗುತ್ತೆ. ಓಕೆ?" ಎಂದು ಫೋನ್ ಕೆಳಗಿಟ್ಟಳು.</p>
<p>ರಾಜು ಫೋನ್ ಹಿಡಿದೇ ನಿಂತಿದ್ದ. ಇದೇ ಹೆಣ್ಣಲ್ಲವೇ ಅಂದು ಹೇಳಿದ್ದು "ನಿಮಗೆ ಏನು ಇಷ್ಟವಾಯಿತೋ ಅದು ನನಗೂ ಇಷ್ಟ" ಎಂದು. "ನೀವು ಪೂಜ್ಯರು, ದೇವರ ಸಮಾನ" ಎಂದು. ಅದೆಲ್ಲಾ ನಡೆದದ್ದು ಹಿಂದಿನ ಜನ್ಮದಲ್ಲಿ ಎಂಬಂತೆ ಭಾಸವಾಗುತ್ತಿತ್ತು ಈಗ. ಫೋನ್ ಬೀಪ್ ಬೀಪ್ ಎಂದು ಕೂಗಿಕೊಂಡಾಗ ಸಿಟ್ಟಿನಿಂದ ಅದನ್ನು ಕೆಳಗೆ ಕುಕ್ಕಿದ.</p>
<p>ಸಂಜೆ ೫ ಗಂಟೆಗೆ ರಾಜು ಮನೆಗೆ ಬಂದಾಗ ಮನೆ ಎಲ್ಲಾ ಕತ್ತಲಾಗಿತ್ತು.<br />ಲೈಟ್ ಹಾಕಿ ಫ್ರಿಜ್‍ನಿಂದ ನೆನ್ನೆಯ ಹುಳಿ ತೆಗೆದು ಬಿಸಿ ಮಾಡಿ ಅನ್ನ ಮಾಡಿದ. ಯಾಕೋ ಊಟ ಸೇರಲಿಲ್ಲ.</p>
<p>ಬೆಡ್‍ರೂಂಗೆ ಬಂದಾಗ ಡ್ರೆಸರ್ ಮೇಲೆ ರೇಖಾ ಡ್ರೆಸ್ ತೊಟ್ಟು ನಿಂತ ಫೋಟೋ ಕಾಣಿಸಿತು. ರಾಜು ನಿಧಾನವಾಗಿ ಆ ಚಿತ್ರವನ್ನು ಫ್ರೇಮ್‍ನಿಂದ ತೆಗೆದು ಹರಿದು ಕಸದ ಬುಟ್ಟಿಗೆ ಹಾಕಿದ. ಏನೋ ಒಂದು ತೃಪ್ತಿಯಾಯಿತು. ಆಲ್ಬಂನಲ್ಲಿದ್ದ ನವವಧು ರೇಣುಕಳ ಚಿತ್ರವನ್ನು ಫ್ರೇಮ್‍ನಲ್ಲಿ ಅಳವಡಿಸಿದ. ಲಜ್ಜೆಯಿಂದ ತಲೆಬಾಗಿ ನಿಂತಿದ್ದ ರೇಣುಕಳ ಮುಡಿಯಲ್ಲಿ ಮಲ್ಲಿಗೆ ಮಾಲೆ, ಹಣೆಯಲ್ಲಿ ಕುಂಕುಮ ಶೋಭಿಸುತ್ತಿತ್ತು. ಆ ಚಿತ್ರಕ್ಕೆ ಹಗುರಾಗಿ ಮುತ್ತಿಟ್ಟು ಅದನ್ನು ತನ್ನ ಹೃದಯಕ್ಕೆ ಸಮೀಪವಾಗಿ ಎದೆಗವಚಿಕೊಂಡ. "ಐ ಲವ್ ಯೂ ರೇಣುಕ" ಎಂದು ಪಿಸುನುಡಿದ. ಅವನಿಗರಿವಿಲ್ಲದಂತೆಯೇ ನಿದ್ರಾದೇವಿ ಅವನನ್ನು ಆವರಿಸಿ ಎಲ್ಲ ಚಿಂತೆಗಳಿಂದ ಪಾರು ಮಾಡಿದಳು.</p>
<p><strong><em>-ನಳಿನಿ ಮೈಯ</em></strong>(ವೆಸ್ಟ್‍ಮಾಂಟ್, ಇಲಿನಾಯ್)</p>
<p>
<strong>ದಾದಿ</strong>
</p>
<p>
<em>ವೆಂಕಮ್ಮ ಮೂಕರಾಗಿ ನಿಂತಲ್ಲೇ ಕುಸಿದರು.</em>
</p>
<p>ಡಾ|| ರವೀಂದ್ರ ಆಸ್ಪತ್ರೆಯ ಹೆರಿಗೆ ವಿಭಾಗದಲ್ಲಿ ಶತಪಥ ತಿರುಗುತ್ತಿದ್ದ. ನಿಮಿಷಕ್ಕೊಮ್ಮೆ ಅವನ ಕಣ್ಣು ಒಳಗಿನ ಕೋಣೆಯಿಂದ ಯಾರಾದರೂ ಬರುವರೇ? ಎಂದು ನಿರೀಕ್ಷಿಸುತ್ತಿದ್ದವು. ಗಡಿಯಾರದ ಮುಳ್ಳು ಮುಂದೆ ಮುಂದೆ ಸಾಗಿತ್ತು.</p>
<p>ಡಾ|| ಶುಭಾ ಹೊರಗೆ ಬಂದಾಗ, ಅವರ ಮುಖದ ತುಂದಾ ನೀರಹನಿ ತುಂಬಿತ್ತು. ಜೀವವನ್ನು ಜೀವಿಯೊಂದಿಗೆ ಜೀವಿಸಲೆಂದು ಹೆಣಗಾಡಿದ್ದರು. ವಿಧಿಯೊಡನೆ ಗುದ್ದಾಡುವುದು ಗಾಳಿಯೊಡನೆ ಗುದ್ದಾಡಿದಂತೆ.</p>
<p>ಅವರನ್ನು ಕಾಣುತ್ತಲೆ ರವೀಂದ್ರ ಅವರ ಬಳಿ ಬಂದ. ಅವನ ಕಣ್ಣು ಸಾವಿರ ಪ್ರಶ್ನೆ ಹೊತ್ತಿದ್ದವು.</p>
<p>"ಸಾರಿ ಡಾಕ್ಟರ್. ಪ್ರಯತ್ನ ಪಟ್ಟೆ. ನಿಮ್ಮ ಅತ್ತಿಗೆಗೆ ಬದುಕುವ ಇಚ್ಛೆಯೇ ಇರಲಿಲ್ಲ. ನನ್ನ ಪ್ರಯತ್ನ ವಿಫಲವಾಯ್ತು.</p>
<p>ಆದ್ರೆ ಮಗು ಉಳ್ಕೊಂಡಿದೆ. ರಿಯಲೀ ಎ ಮಿರಾಕಲ್....ಗಂಡು...." ಅವರ ಗಂಟಲೂ ಒತ್ತಿ ಬಂದ ಹಾಗಿತ್ತು.</p>
<p>ಡಾ|| ಶುಭಾ ಮೊದಲಿನಿಂದಲೂ ರವಿಯನ್ನು ಬಲ್ಲವರು. ರವಿಯ ಕರುಣಾಮಯ ಜೀವನ ರಥವನ್ನು ಕಂಡವರು. ಬರೀ ಕಂಡು ಕೇಳಿ, ಕರುಣೆ,<br /><em>ಅಮೆರಿಕನ್ನಡದ ಕತೆಗಳು/೩೩೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೩೧</em><br />ಅನುಕಂಪ ಅಷ್ಟೇ ಎಷ್ಟೋ ವೇಳೆ ಸಾಲದಾಗುತ್ತೆ.</p>
<p>ರವಿ ಅಲ್ಲೇ ಕುಸಿದಂತೆ ತೂರಾಡಿದ. "ಡಾಕ್ಟರ್! ಸ್ವಲ್ಪ ಹಿಡಿತ ಇರ್ಲಿ.... ಧೈರ್ಯ ಬೇಕಪ್ಪ." ಡಾ|| ಶುಭಾ ನುಡಿದಾಗ, ರವಿಯ ಕಣ್ಣಿಂದ ಫಳಫಳನೆ ನೀರು ಹರಿಯಿತು. ಅವನ ತುಟಿಗಳು ಮೆಲ್ಲಗೆ, "ಅತ್ತಿಗೆ" ಎಂದು ನುಡಿಯಿತು.</p>
<p>"ಮಗೂನೂ ತುಂಬಾ ವೀಕ್ ಆಗಿದೆ... ಡಾಕ್ಟರ್.... ಪ್ರಿಮೆಚ್ಯೂರ್ ಬೇರೆ.... ಬದುಕುತ್ತೆ ಅಂತ ಹೇಳೋದು ಕಷ್ಟ" ಎಂದು ನುಡಿದು, ಡಾ|| ಶುಭ, ಡಾ|| ರವೀಂದ್ರನನ್ನು ಅವನ ಅತ್ತಿಗೆಯನ್ನು ತೋರಿಸಲು ಒಳಗೆ ಕರೆದೊಯ್ದರು.</p>
<p>****</p>
<p>ವೆಂಕಮ್ಮ ಚಿಕ್ಕಂದಿನಲ್ಲಿ ಗಂಡನನ್ನು ಕಳೆದುಕೊಂಡು ಹುಟ್ಟಿದ ಇಬ್ಬರು ಮಕ್ಕಳನ್ನು ಅವರಿವರ ಮನೆಯ ಅವಲಕ್ಕಿ, ಮೆಣಸಿನ ಪುಡಿ ಕುಟ್ಟಿ ಬೆಳಸಿದ್ದರು. ಮಕ್ಕಳು ಬುದ್ಧಿವಂತರು. ಮೆರಿಟ್ ಸ್ಕಾಲರ್ ಶಿಪ್‍ಗಳಲ್ಲೆ ಹಿರಿಯವ ರಾಮು ಇಂಜಿನಿಯರ್ ಆದ, ಕಿರಿಯವನು ರವೀಂದ್ರ ಡಾಕ್ಟರ್ ಆಗಿದ್ದ. ಅವರ ಕಷ್ಟ ಪರಿಸಮಾಪ್ತಿ ಆದ ಹಾಗೆ ತೋರಿತು.</p>
<p>ಇವರು ಬೆಳೆದ ವಟಾರದಲ್ಲೇ ಇದ್ದ ತಬ್ಬಲಿ ಲಕ್ಷ್ಮಿಯನ್ನು ಮೆಚ್ಚಿ ರಾಮು ಮದುವೆ ಆಗುವುದಾಗಿ ಹೇಳಿದ. ಲಕ್ಷ್ಮಿಯನ್ನು ವೆಂಕಮ್ಮ ಮಗುವಿನಿಂದ ಕಂಡವರು. ಅವರಿಗೆ ಆನಂದವಾಗಿತ್ತು.</p>
<p>ರಾಮು ಮಿಲಿಟರಿ ಸೇರಿ, ಹೆಂಡತಿಯೊಂದಿಗೆ ಅಸ್ಸಾಂಗೆ ಹೋಗಿದ್ದ, ರವೀಂದ್ರನಿಗೂ ಅಲ್ಲೀ ಇಲ್ಲೀ ಹೆಣ್ಣು ಬರತೊಡಗಿದವು. ಚೈನಾ ದೇಶದ ಸೇನೆ ಅಸ್ಸಾಂ ಕಡೆ ದಾಳಿ ಬಂದಿತು. ರಾಮುವನ್ನು ಗಡಿಗೆ ಕಳುಹಿಸಲಾಯಿತು. ರಸ್ತೆ, ಬ್ರಿಡ್ಜು ಯಾವುದೊಂದೂ ಇಲ್ಲದ ಪ್ರದೇಶದಲ್ಲಿ ನಮ್ಮ ಸೈನಿಕರ ಕಷ್ಟ ಹೇಳಲಸದಳವಾಗಿತ್ತು. ಆನೆಯ ಕಾಲಿಗೆ ಸಿಕ್ಕಿದ ಇರುವೆಗಳಂತೆ ನಮ್ಮವರು ಮಾತೃಭೂಮಿಗಾಗಿ ಜೀವತೆತ್ತರು. ಗರ್ಭಿಣಿ ಹೆಣ್ಣು ಲಕ್ಷ್ಮಿ ಬೆಂಗಳೂರಿಗೆ ಅತ್ತೆ ಮನೆಗೆ ಬರಬೇಕಾಯಿತು. ಚೈನಾ ಸೇನೆ ಬಂದಂತೆ ಹಿಂತಿರುಗಿದರೂ, ಸೈನಿಕರೊಂದಿಗೆ ಹೋದ ರಾಮು ಮರಳಿ ಬರಲಿಲ್ಲ.</p>
<p>ಲಕ್ಷ್ಮಿ ಮೂಕಳಾದಳು. ಬದುಕು ಬರಡಾಯಿತು. ಊಟ ತಿಂಡಿ ಉಡುಗೆಯಲ್ಲ ಅರ್ಥ ಸಿಗದಾಯಿತು. ಜೀವನವೇ ಹೊರೆ ಆಯಿತು. ಹೊತ್ತ ಮಗುವಿಗಾಗಿ ಜೀವ ಹೊತ್ತಂತಿತ್ತು.</p>
<p>ವೆಂಕಮ್ಮ ಜೀವನದುದ್ದಕ್ಕೂ ಕೃಷ್ಣಪಟ್ಟಿದ್ದರೂ, ಈಗ ಸೊಸೆಗಾಗಿ ಕಣ್ಣೀರು. ಹಿಂದಿನ ದುಃಖ ನುಂಗಿ, ಸೊಸೆಯ ಉಪಚಾರಕ್ಕೆ ಛಲ ತೊಟ್ಟರು. ರವೀಂದ್ರನ ಹೊಣೆಗಾರಿಕೆ ಹೆಚ್ಚಾಯಿತು.</p>
<p>****</p>
<p>ಅವನ ಅರಿವಿಗೂ ಅತ್ತಿಗೆಯ ಸಾವು ಬಂದಿದ್ದರೂ, ಇಂದು ಡಾ|| ಶುಭ ಸುದ್ದಿ ತಿಳಿಸಿದಾಗ, ಅವನಿಂದ ಆ ಸುದ್ದಿ ನುಂಗಲಾಗಲಿಲ್ಲ. ಆದರೂ ಮುಂದಿನದನ್ನು ಯೋಚಿಸಲೇ ಬೇಕು. ತನಗೆ ಮದುವೆ ಆಗಿಲ್ಲ. ತಾಯಿ ಮುದುಕಿ, ಈ ಕಣ್ಣು ಬಿಡದ ಮಗ ಬದುಕುಳಿದರೆ, ಹಾಲುಣಿಸಿ ಸಾಕುವ ಹೊಣೆಗಾರಿಕೆ ಹಿರಿದಾಗಿ ಕಂಡಿತು.</p>
<p>ಇನ್‍ಕ್ಯೂಬರೇಟರ್‍ನಲ್ಲಿ ಹದಿನೈದು ದಿವಸ ಮಗು ಇರಬೇಕಾಯಿತು. ಮಾರನೇ ದಿನ ಬಂದು ಕರೆದೊಯ್ಯಲು ಡಾಕ್ಟರ್ ತಿಳಿಸಿದ್ದರು. ತಲೆ ತುಂಬಾ ಯೋಚನೆ ಹೊತ್ತ ರವಿ, ಎದುರಿಗೇ ನಿಂತ ಡಾ||ಶುಭ ಅವರನ್ನು ನೋಡಲೇ ಇಲ್ಲ. ಕಿರುನಗೆ ಸೂಸಿ, ಶುಭ, "ಡಾಕ್ಟರ್" ಎಂದು ಕರೆದಾಗ ತಲೆ ಎತ್ತಿ ನೋಡಿದ. ಅವನ ಕಣ್ಣಿನಲ್ಲಿ ಕಂಡ ಸಾವಿರ ಯೋಚನೆ. ಕಣ್ಣುಗಳನ್ನು ತೇಜರಹಿತ ಗೊಳಿಸಿದ್ದವು.</p>
<p>"........ಮತ್ತೆ ಇಂದು ....ಮಗೂನ ಕರ್ಕೊಂಡ್ ಹೋಗಬಹುದಲ್ಲಾ....." ರವಿ ನುಡಿದ.</p>
<p>"ಹೌದು... ಆದ್ರೆ ನಿಮ್ಜೊತೆ ಯಾರೂ ಹೆಂಗಸ್ರು ಬಂದಂತಿಲ್ಲ. ನಿಮ್ಮಮ್ಮ ಬರ್ತಾರಾ?" ಡಾ|| ಶುಭ ಕೇಳಿದರು.</p>
<p>"ನಾನು ನಿಮ್ಮನ್ನು ವಿಚಾರ್ಸಿ. ಕರ್ಕೊಂಡ್ಬರೋಣಾಂತ ಬಂದೆ.".</p>
<p>"....ಮತ್ತೆ ಒಂದ್ ವಿಷಯ ಡಾಕ್ಟರ್... ನೀವು ಮಗೂನಾ ಸಾಕೋದು ಕಷ್ಟು ಅಂತ ಅನ್ಸುತ್ತೆ... ನನ್ಗೆ ತಿಳಿದವಳು ಒಬ್ಬಳಿದ್ದಾಳೆ. ಅವಳ ತಾಯಿ ನಮ್ಮನೇಲಿ ಕಸ ಮುಸುರೆ ಮಾಡ್ತಿದ್ಲು. ಪಾಪ ಅವ್ಳಿಗೆ.... ಎರಡ್ ಸಲ ಅಬಾರ್ಷನ್ ಆಯ್ತು.... ಈಗ ನಾಕು ದಿನದ ಕೆಳಗೆ ಮಗು ಹುಟ್ಟಿ ಹೋಯ್ತು..... ನಿಮ್ಗೇನೂ ಅಭ್ಯಾಂತರ ಇಲ್ಲದಿದ್ರೇ ಅವಳನ್ನು ಗೊತ್ತ್ ಮಾಡ್ಕೊಳ್ಳಿ... ಒಳ್ಳೇ ಹೆಂಗ್ಸು...."</p>
<p>ರವೀಂದ್ರನ ಕೈಗೆ ಕೈಲಾಸ ಎಟುಗಿದಂತೆ ಆಯಿತು. ತಲೆ ಮೇಲಿನ ಭಾರ ಹೊರೆ ಇಳಿಯಿತು.</p>
<p>"ಬಹಳ ಥ್ಯಾಂಕ್ಸ್ ಡಾಕ್ಟರ್...... ಮತ್ತೆ ಅವ್ಳಿಗೆ ಎಷ್ಟು ಕೊಡ್ಬೇಕೂಂತ ತಿಳಿಸ್ಬಿಡಿ." ವ್ಯವಹಾರಕ್ಕೆ ಇಳಿದ.</p>
<p>"ಇದೊಂದು ವಿಧ ಮ್ಯೂಚುಯಲ್ ಹೆಲ್ಪಿಂಗ್ ಅಷ್ಟೇ. ಅವಳ್ಮುಂದೆ ಹಣದ ಪ್ರಸ್ತಾಪ ಮಾಡ್ಬೇಡಿ... ಗಂಡ ಕಿರ್ಲೋಸ್ಕರ್‍ನಲ್ಲಿ ಸುಮಾರು ಒಳ್ಳೇ ಕೆಲ್ಸದಲ್ಲಿದ್ದಾನೆ. ಮೆಂಟಲೀ ಅನ್‍ರೆಸ್ಟ್ ಆಗಿರೋದ್ರಿಂದ...... ನಾನೇ ಸಜೆಸ್ಟ್ ಮಾಡಿದ್ದೀನಿ... ಮಗೂನ ಕಳ್ಕೊಂಡಿದ್ದಾಳೆ. ಮನಸ್ಸು ಕದಡಿದೆ... ಈ ಮಗೂನ ನೋಡ್ಕೊಂತಾಳೆ.." ಎಂದು ಅವರು ನುಡಿಯುತ್ತಿರುವಾಗಲೇ ಮತ್ತೆ ಯಾರೋ ಕೂಗಿದರಾಗಿ, "ನಿಮ್ಮ ತಾಯಿ ಅವ್ರನ್ನ ಕರ್ಕೊಂಡ್ಬನ್ನಿ... ನಾನು ಅವ್ಳಿಗೆ ತಿಳಿಸ್ತೇನೆ.... ಅಡ್ರೆಸ್ ಕೊಟ್ರೂ ಸಾಕು". ಎಂದು ಅವರೆ ಕೆಲಸದ ಮೇಲೆ ಹೊರಟು ಹೋದರು.</p>
<p><em>ಅಮೆರಿಕನ್ನಡದ ಕತೆಗಳು/೩೩೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೩೩</em><br />ಮಗುವನ್ನು ಕೈಗೆತ್ತಿಕೊಂಡಾಗ ತಾಯಿಯ ಕಣ್ಣಂಚಿನಲ್ಲಿ ನೀರು ಮಿನಿಗಿತು. ತನ್ನ ಕೂಸಿನ ನೆನಪಾಗಿರಬೇಕು. ಹಿಂದೆ ವೆಂಕಮ್ಮ ಬಂದು ನಿಂತ ಸದ್ದು ಕೇಳಿ ಸೆರಗಿನ ಅಂಚಿಗೆ ಕಣ್ಣೊರಸಿಕೊಂಡಳು.</p>
<p>ವೆಂಕಮ್ಮ ಅವಳ ಬೆನ್ನ ಹಿಂದಿದ್ದರೂ, ಅವರಿಗೆ ಅವಳ ಕಣ್ಣೀರು ಕಂಡಿತ್ತು. ಸೊಸೆ, ಮಗನ ನೆನಪು ಮೂಡಿ ಅವರ ಕಣ್ಣಂಚಿಗೂ ನೀರು ಬಂದು ಮಾತನಾಡದೆ ಒಳಗೆ ನಡೆದಿದ್ದರು.</p>
<p>ದುಃಖ ಹೊರೆ ಇದ್ದರು, ಹುಟ್ಟಿದ ಮಗುವಿನ ಮೇಲೆ ತಾತ್ಸಾರ ತಾಳಲಾರದೆ ಮಗುವಿಗೆ ಲಕ್ಷಣವಾಗಿ, ಪುರೋಹಿತ ದಂಪತಿಗಳನ್ನು ಕರೆಸಿ ನಾಮಕರಣ, ಜಾತಕರಣ ಮಾಡಿಸಿದರು.</p>
<p>ವೆಂಕಮ್ಮನವರ ಕಣ್ಣೀರು ಬತ್ತತೊಡಗಿತು. ಮಗ ಸೊಸೆಯ ನೆನಪು ಆರದಿದ್ದರೂ, ಮಗುವನ್ನು ಸಾಕಲು ಬಂದ ಸಾಕಿ ತುಂಬಾ ಗುಣಾಡ್ಯಳಾಗಿದ್ದುದರಿಂದ ಅವರ ಮನಸ್ಸು ತುಂಬಿತ್ತು.</p>
<p>ಸಾಕಿ ಗಂಡನಿಗೆ ಅಷ್ಟು ಬುತ್ತಿ ಮಾಡಿಕೊಟ್ಟು ಮಗುವನ್ನು ನೋಡಿ ಕೊಳ್ಳಲು ಓಡಿ ಬಂದು ಬಿಡುತ್ತಿದ್ದಳು. ಪ್ರಪಂಚದ ಕಹಿಯ ಅರಿವು ಅತಿ ಬೇಗ ಕಂಡಿದ್ದಳು. ಈಗ ಕೈಗೆ ಕೂಸು ಸಿಗುತ್ತಲೂ ತನ್ನೆಲ್ಲಾ ನೋವು ಆರಿದಂತೆ ಹುರುಪಿನಿಂದ ಮಗುವಿನ ಶುಶ್ರೂಶೆ ಮಾಡುತ್ತಿದ್ದಳು. ತನ್ನ ಮಗು ಎಂಬಂತೆ ಮುದ್ದುಗರೆಯುತ್ತಿದ್ದಳು. ಒಮ್ಮೊಮ್ಮೆ ಇದು ಮಾತ್ರ ವೆಂಕಮ್ಮನವರಿಗೆ ಅಸಹ್ಯವಾಗುತ್ತಿತ್ತು. ಕಚ್ಚಿ, ಕಚ್ಚಿ ಅವಳು ಮುದ್ದು ಮಾಡುವುದು ಇವರಿಗೆ ಹೇಗೆ ಹೇಗೋ ಆಗುತ್ತಿತ್ತು. ಬೇಡ ಎನ್ನಲು ಹಿಂದೇಟು. ಮಗನ ಮುಂದೆ ಮಾತ್ರ, "ಈರುಳ್ಳಿ, ಬೆಳ್ಳುಳ್ಳಿ, ಮಾಂಸ ಮಡ್ಡಿ ತಿನ್ನೋ ಬಾಯ್ನಲ್ಲಿ ಮುದ್ದು ಮಾಡ್ತಾಳಲ್ಲೋ....... ಅವಳು ಮನೆಗೆ ಹೋದ್ಮೇಲೆ ಅದ್ಕೂ ನೀರು ಹಾಕಿ, ನಾನೂ ನೀರು ಹಾಕ್ಕೋಬೇಕು.... ಏನ್ಮಾಡ್ಲೀಂತ್ಲೇ ತಿಳೀತಿಲ್ಲ." ಎನ್ನುತ್ತಿದ್ದರು.</p>
<p>ರವೀಂದ್ರನಿಗೆ ತಾಯಿಯ ಮಾತು ನಗೆ ಬರಿಸುತ್ತಿತ್ತು. "ಮಾಂಸ ಮಡ್ಡಿ ತಿನ್ನೋ ಬಾಯ್ನಲ್ಲಿ, ಪ್ರೇಮನೂ ಇದೆಯಲ್ಲಮ್ಮ...... ಅದೇ ದೇಹದ ಹಾಲು ಕುಡಿದು ನಿನ್ನ ಮೊಮ್ಮಗ ಬೆಳೀತಿದ್ದಾನೆ ಸಾರಿ! ಸಾರಿ!! ಅಮ್ಮ ಇದ್ಕೆಲ್ಲಾ ಬೇಜಾರು ಮಾಡ್ಕೋಬೇಡಾ. ಆಸ್ಪತ್ರೇಲಿ ಖಾಯಲೆ ಮಲಗಿದ್ರೆ ಏನೇನೋ ಕೊಡ್ತಾರೆ, ಕುಡಿಯೋಲ್ಲವೇನು? ಹಾಗೇಂತ ಅನ್ಕೊ.... ಅಷ್ಟು ಚಿಕ್ಕ್ ಮಗೂನಾ..... ಅದೂ ದಿನವಾಗದೆ ಹುಟ್ಟಿದ ... ತುಂಬಾ ವೀಕ್.... ಈಗೀಗ ಮೈ ಕೂಡ್ಕೋಂತಿದೆ.... ಸುಮ್ನಿರಮ್ಮ...."</p>
<p>ಅಂತೂ ಗೊಣಗಿ ಕೊಂಡರೂ ವೆಂಕಮ್ಮ ಸಾಕಿಯನ್ನು ತಿರಸ್ಕಾರ ಮಾಡುತ್ತಿರಲಿಲ್ಲ. ಅವಳಿಗೆ ಹೊತ್ತು ಹೊತ್ತಿಗೆ ತಿಂಡಿ ತೀರ್ಥ ಸಾಲದೆಂದು, ನಾಲ್ಕು ಸೀರೆ ಬೇರೆ ತೆಗೆಸಿಕೊಟ್ಟು, "ಬಂದ್ಮೇಲೆ ಈ ಸೀರೆ ಉಟ್ಕೊಂಡ್ ಮಗೂನ ನೋಡ್ಕೋ"<br />ಎಂದು ನಯವಾಗಿ ಹೇಳಿದ್ದರು. ಸಾಕೀಗೆ ಇದು ಯಾವುದರ ಪರಿವೆಯೂ ಇಲ್ಲ. ಅವಳಿಗೊಂದೇ ಆನಂದ. ಮಗುವನ್ನು ದಿನದ ಇಪ್ಪತ್ತುನಾಲ್ಕು ಗಂಟೆಯೂ ನೋಡಿಕೊಳ್ಳುವ ಹಂಬಲ. ಹಂಬಲ ಉಕ್ಕಿದಂತೆ, ಎದೆ ಹಾಲು ತುಂಬಿ ಹರಿಯುತ್ತಿತ್ತು. ಒಮ್ಮೊಮ್ಮೆ ವೆಂಕಮ್ಮ. "ಹೊತ್ತಾಯ್ತೇ ತಾಯಿ! ಫ್ಯಾಕ್ಟರಿಯಿಂದ ನಿನ್ನ ಗಂಡ ಬರೋ ಹೊತ್ತಾಯ್ತು. ಹೋಗು ಬೆಳಿಗ್ಗೆ ಬರ್ತೀಯಂತೆ." ಎನ್ನುತ್ತಿದ್ದರು.</p>
<p>"ಬರ್ಲರಮ್ಮ.... ಕುಂತಿರ್ತಾರೆ... ಓದ್ರಾಯ್ತು.... ನಮ್ಮ್ ಚಿನ್ನು ನೋಡ್ರಿ ಎಂಗ್ ಆಡ್ತಾ ಅವ್ನೇ. ಬುಟ್ಟು ಓಗಾಕೇ ಮನ್ಸು ಬರಕಿಲ್ಲ." ಎಂದು ಎದೆಗವಚಿ ಮುದ್ದು ಮಾಡಿ, ಕೆನ್ನೆ ಚಿವುಟಿ, ಆಡಿಸಿದರೆ, ಚಂದ್ರಹಾಸ ಖಿಲಖಿಲ ನಗುತ್ತಿದ್ದ.</p>
<p>ವೆಂಕಮ್ಮನವರಿಗೂ ಆ ತಾಯಿ ಪ್ರೇಮಸುಧೆಯನ್ನು ಹಿಂಗಿಸುವ ಆಸೆ ಆಗುತ್ತಿರಲಿಲ್ಲ.</p>
<p>ಆದರೆ ಸಾಕಿಯ ಗಂಡ, ಒಮ್ಮೊಮ್ಮೆ ಗದರುತ್ತಿದ್ದ. "ಏನೋ ಕೂಸು ಓತೂಂತ ಒಂದ್ ಸ್ವಲ್ಪ ಒತು ಓಗ್ಬಾ ಅಂದ್ರೆ ಅಲ್ಲೇ ಇದ್ಬಿಡೋದಾ? ಗಂಡ, ಅಟ್ಟಿ ಅನ್ನೋದೇ ನಿನ್ನ್ ತಾವ್ ಇಲ್ವಲ್ಲಾ... ಪಾತ್ರೆ, ಪಗಡ ಕಿಲೀನು ಮಾಡ್ದೆ ಒಂಟೋಗು. ನೀನಲ್ಲಿ ಕೆಲ್ಸ ಮಾಡು.... ನಾನಿಲ್ಲಿ ಅಡಿಗೆ ಮಡಿಗ್ತೀನಿ" ಎಂದು ಒರಟಾಗಿ ಮಾತನಾಡಿದರೆ;</p>
<p>ಸಾಕಿ ನಗುತಾ "ಮಡಗ್ರಿ ಅಳಾ.... ನಮ್ಮ್ ಚಿನ್ನು ತಾವ್ನೇ ಇದ್ದು ಬುಡ್ತೀವ್ನಿ.... ಎಂಗ್ ಆಡ್ತಾವ್ನೆ ಅಂತ ಏಳಾಕೆ ಬರಾಕಿಲ್ಲ..... ಖಿಲಖಿಲಾಂತೆ ಜೋರಾಗಿ ನಗ್ತಾನೆ.. " ಎನ್ನುತ್ತಿದ್ದಳು.</p>
<p>ನಿಂಗ ಒರಟನಲ್ಲ ಅದರೆ ಸಾಕಿ, ತಾನು ಹೊರಡುವ ಮೊದಲು ಅಷ್ಟೋ ಇಷ್ಟೋ ಕಾಟಾಚಾರಕ್ಕೆ ಅನ್ನುವಂತೆ ಮಾಡಿಟ್ಟು, ಮಗುವನ್ನು ನೋಡಿಕೊಳ್ಳಲು ಹೊರಟುಹೋದರೆ. ರಾತ್ರಿ ಅಡುಗೆ ಎಷ್ಟೋ ವೇಳೆ ಅವನದೇ ಆಗುತ್ತಿತ್ತು. ಅವಳೂ ಉಂಡರೂ ಆಯಿತು. ಇಲ್ಲವಾದರೂ ಆಯಿತು. ಆ ತಂಗಳೂ ಅವನಿಗೇ ಮೀಸಲು. ದುಡಿದು ಬಂದವನಿಗೆ ಮನೆಯಲ್ಲಿ ಅಡುಗೆ ಮಾಡಿಟ್ಟು ಕಾಯುತ್ತಿರುವ ಮಡದಿ ಬೇಕೆನಿಸುತ್ತಿತ್ತು.</p>
<p>ಅಂತೂ ಇಂತೂ ಮಗುವಿಗೂ ಹತ್ತು ತಿಂಗಳಾಗುತ್ತಾ ಬಂದಿತು. ವೆಂಕಮ್ಮನವರಿಗೆ ಇನ್ನು ಮಗುವನ್ನು ಸುಧಾರಿಸಿಕೊಳ್ಳ ಬಹುದೆನಿಸಿತು. ಅವರಿಗೆ ಸಾಕಿ ಮೇಲೆ ಅನುಮಾನ ಬಂದ ಹಾಗಿತ್ತು.</p>
<p>"ರವಿ ಇನ್ನೇನು ಚಂದ್ರು ಅನ್ನ ಊಟ ಮಾಡ್ತಾನೆ... ತಾಯಿ ಹಾಲು ಸಾಕೂಂತ ಕಾಣ್ಸತ್ತೆ... ಎದ್ರಿಗೇ ದನ ಕರೆಯುತ್ತೆ. ಗೊತ್ ಮಾಡ್ತೀನಿ. ಅದೂ ಅಲ್ದೆ ಸಾಕಿ ಹೊಟ್ಟೆಗೂ ಬಂದ ಹಾಗಿದ್ಯಪ್ಪ ಕೀವ್ ಹಾಲು ಮಕ್ಳಗೆ ಒಳ್ಳೇದಲ್ಲಾ." ಡಾಕ್ಟರಾದ ರವೀಂದ್ರನಿಗೆ ತಾಯಿ ಉಪದೇಶ ಮಾಡಿದರು.</p>
<p><em>ಅಮೆರಿಕನ್ನಡದ ಕತೆಗಳು/೩೩೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೩೫</em><br />ರವಿ ತಾಯಿಯನ್ನು ಹೊಸದಾಗಿ ನೋಡುವವನಂತೆ ನೋಡಿದ. "ಹೌದೇನಮ್ಮ ! ಆಗ್ಲಮ್ಮಾ... ಏನಾದ್ರೂ ಪ್ರೆಸೆಂಟ್ ತರ್ತೀನಿ. ಕೊಟ್ಟು ಒಳ್ಳೇ ಮಾತ್ನಲ್ಲಿ ಅವ್ಳಿಗೆ ಹೇಳಮ್ಮ. ಪಾಪ ಅವ್ಳೂ ನೊಂದವಳು" ಎಂದ.</p>
<p>ಆದರೆ ಆ ಹೇಳುವಿಕೆ ತುಂಬಾ ಕಷ್ಟವಾಗಿ ಕಂಡಿತು. ವೆಂಕಮ್ಮನವರ ಬಾಯಿವರೆಗೂ ಬಂದ ಮಾತು, ಚಂದ್ರು, ಸಾಕಿಯರ ಆತ್ಮೀಯತೆಯ ಮುಂದೆ ಮೂಕವಾಗಿ ನಿಂತು ಬಿಡುತ್ತಿತ್ತು.</p>
<p>ಮಗುವಿಗೆ ವರ್ಷವೂ ಹತ್ತಿರವಾಯಿತು. ಡಾಕ್ಟರ್ ಶುಭಾ, ರವೀಂದ್ರನಿಗೆ, ವೆಂಕಮ್ಮ ಹೇಳಿದ ಸುದ್ದಿಯನ್ನೇ ತಿಳಿಸಿ, "ಅವ್ಳಿಗೂ ಹೇಳಿದ್ದೀನಿ..... ನೀವೂ ಹೇಳಿ... ಇನ್ನು ಅವ್ಳು ಹಾಲು ಕೋಡೋದು ಬೇಡ" ಎಂದರು.</p>
<p>ಅಂದು ಮಗುವಿನ ಹುಟ್ಟು ಹಬ್ಬ. ಸಾಕೀಗೂ ಅದು ತಿಳಿದಿತ್ತು. ಅವಳು ಮಗುವಿಗೆ ಒಂದು ಅಂಗಿ ಒಂದು ಗೊಂಬೆ ತಂದು ಕೊಟ್ಟಳು. ತಾನೂ ಮದುವೆ ಸೀರೆ ಉಟ್ಟು ಲಘು ಬಗೆಯಿಂದ ಅಲಂಕರಿಸಿಕೊಂಡು ಬಂದಿದ್ದಳು. ವೆಂಕಮ್ಮ, ರವಿ ಹೊರಗಿನವರನ್ನು ಯಾರನ್ನೂ ಕರೆದಿರಲಿಲ್ಲ. ಮನೆಯಲ್ಲಿ ಮಾತ್ರ ಹಬ್ಬದಡಿಗೆ ಮಾಡಿ, ಹುಟ್ಟು ಹಬ್ಬ ಮಾಡುವುದು ಅವರ ಹಂಬಲವಾಗಿತ್ತು. ಸಾಕಿ ಕೈಯಿಂದಲೇ ಎಣ್ಣೆ ಶಾಸ್ತ್ರ ಆರತಿ ಮಾಡಿಸಿ, ನೀರು ಹಾಕಿಸಿ, ಒಳ್ಳೇ ಬಟ್ಟೆ ಹಾಕಿಸಿದರು. ಎಂದಿನಂತೆ ಸಾಕಿಯೇ ಚಂದ್ರ್ರುವಿನ ತಟ್ಟೆಯಲ್ಲಿ ಹಬ್ಬದಡಿಗೆ ಕಲಸಿ ತಿನಿಸಿದಳು. ಸಾಕಿಗೂ ವೆಂಕಮ್ಮ ಬಡಿಸಿದರು. ಅವರಿಗೆ ಗಂಟಲು ಒತ್ತಿ ಬಂದಿತು.</p>
<p>ಸಂಜೆವರೆಗೂ ಸಾಕಿ ಮಗುವನ್ನು ನೋಡಿಕೊಂಡಳು. ಮನೆಗೆ ಹೊರಟಾಗ ವೆಂಕಮ್ಮ. "ತಾಯಿ ಇನ್ನು ಮಗೂಗೆ ಹಾಲು ಸಾಕೇ. ಬಹಳ ಉಪಕಾರ ಮಾಡ್ದೆ ಸಾಕಿ. ನಾವು ಇರೋವರ್ಗೂ ನೆನಸ್ಕೋಂತೀವಿ ಡಾಕ್ಟರಮ್ಮ ಹೇಳಿದ್ರು.......... ನಿಂಗೂ ಹೊಟ್ಟೆಗೆ ಬಂದಿದೆ ಅಂತ. ನಿಂಗೂ ಒಳ್ಳೇ ಮಗು ಹುಟ್ಲೀ ಕಣ್ಣೇ. ತುಂಬಾ ಅಯಸ್ಸ್ ಹಾಕ್ಕೊಂಡ್ ಚೆನ್ನಾಗಿರ್ಲಿ... ಚಂದ್ರೂನ ತಾಯಿ ಹಾಗೆ ಸಾಕಿದ್ದಿ.... ಕೀವು ಹಾಲು ಕೊಡಬಾರ್ದು ಅಂತಾರೆ.... ಬೇಕೆನ್ಸಿದ್ರೆ ಬಂದ್ ಹೋಗು... ಆದ್ರೆ ಹಾಲು ಬೇಡಮ್ಮ..." ಎಂದು ಅವರ ಕೈಯಲ್ಲಿದ್ದ ಫಲ ತಾಂಬೂಲದ ತಟ್ಟೆಯನ್ನು ಅವಳ ಮುಂದಿಟ್ಟು, "ಅರಿಸಿಣ ಕುಂಕುಮ ತಗೋ.... ಚೆನ್ನಾಗಿ ತಿನ್ನು.... ಒಳ್ಳೇ ಸೀರೆ ತಗೊಳ್ಳೇ. ರವಿಗೆ ತರೋಕೆ ಗೋತಾಗ್ಲಿಲ್ಲ..." ಎಂದರು.</p>
<p>ಸಾಕೀಗೂ ಅವರ ಮಾತಿನ ಅರಿವಾಗಿತ್ತು. ಅವಳ ಕಣ್ಣ ಅಂಚಿಗೆ ನೀರು ಮಿನುಗಿತು. ಮಾತಿಲ್ಲದೆ ಅರಿಶಿನ ಕುಂಕುಮ ಹಚ್ಚಿಕೊಂಡು, ಫಲ ತಾಂಬೂಲ ತೆಗೆದು ಕೊಂಡಳು. ಅದರ ಮಧ್ಯ ಇಟ್ಟ ಹಣದ ಪಾಕೇಟು ಅವಳ ಕಣ್ಣಿಗೆ ಬಿತ್ತು.</p>
<p>ಎದ್ದು ವೆಂಕಮ್ಮನವರ ಕಾಲಿಗೆ ನಮಸ್ಕರಿಸಿ. "ಚಂದ್ರೂನ ಒಂದಪಾ ಮುತಿಕ್ಕಿ<br />ಓಗ್ತೀನ್ರವಾ" ಎಂದು ಅವರ ಉತ್ತರಕ್ಕೆ ಕಾಯದೆ ಮಲಗಿದ ಮಗುವಿನ ಕೋಣೆಗೆ ಹೋದಳು. ವೆಂಕಮ್ಮ ಉಗುಳು ನುಂಗಿದರು. ಸಾಕಿ ಒಳಗೆ ಬಂದಾಗ ಚಂದ್ರಹಾಸ ತೊಟ್ಟಿಲಿನಲ್ಲಿ ಒಳ್ಳೆಯ ನಿದ್ದೆಯಲ್ಲಿದ್ದ. ಅವಳ ಕೈಯಲ್ಲಿದ್ದ ಲಕೋಟಿಯನ್ನು ಅವನ ಪಕ್ಕ ಇಟ್ಟು. ಕೆನ್ನೆ ಸವರಿ ಹೊರಗೆ ಹೊರಟು ಹೋದಳು.</p>
<p>ರವೀಂದ್ರ ಬಂದಾಗ ಚಂದ್ರು ಇನ್ನೂ ಮಲಗೇ ಇದ್ದ.</p>
<p>"ಅಮ್ಮ ಅವ್ಳಿಗೆ ಹಣ ಕೊಟ್ಯಾ? ಹೇಳಿದ್ಯಾ," ರವಿ ಕೇಳಿದ.</p>
<p>"ಕೊಟ್ಟೆ ಕಣೋ, ನನ್ಗೇ ಕರುಳು ಕಿವಿಚಿದ ಹಾಗಾಯ್ತು. ಪಾಪ ಅವ್ಳು ಏನೂ ಹೇಳಿಲ್ಲ" ವೆಂಕಮ್ಮ ಹೇಳಿದರು.</p>
<p>ಚಿಕ್ಕಪ್ಪನ ಧ್ವನಿ ಕೇಳಿ ಚಂದ್ರು ಗದ್ದಲ ಮಾಡಿದ. ರವಿ, ವೆಂಕಮ್ಮ ಒಳಗೋಡಿ ಬಂದರು. ಚಂದ್ರಹಾಸ ತನ್ನ ಪಕ್ಕದಲ್ಲಿದ್ದ ಹಣದ ಲಕ್ಕೋಟಿಯೊಂದಿಗೆ ಆಡುತ್ತಿದ್ದ. ರವಿ ಪ್ರಶ್ನಾರ್ಥಕವಾಗಿ ತಾಯಿಯನ್ನು ನೋಡಿದ. ವೆಂಕಮ್ಮ ಮೂಕವಾಗಿ ನಿಂತಲ್ಲೆ ಕುಸಿದು ಕೂತರು.</p>
<p><strong><em>-ಜಯಶ್ರೀ ರಾಜಾರಾಂ</em></strong>(ಗ್ರೀನ್ ಬೆಲ್ಟ್, ಮೇರಿಲ್ಯಾಂಡ್)</p>
<p>
<strong>ಶಾಮಣ್ಣನವರು ಸೋತರು</strong>
</p>
<p>
<em>ಅವಳುಟ್ಟ ಸೀರೆಯ ಸೆರಗು ಅವಳ ಹೃದಯದ ಏರಿಳಿತದ ಜೊತೆಜೊತೆಯಾಗಿ ಕುಣಿಯುತ್ತಿತ್ತು. "ಎಷ್ಟು ಚೆನ್ನಾಗಿದ್ದಾರೆ, ಅವರು ಎಷ್ಟು ಚೆನ್ನಾಗಿದ್ದಾರೆ..." ಎಂದು ಪಿಸುಗುಟ್ಟುತ್ತಿತ್ತು.</em>
</p>
<p>"ಥೂ, ಏನ್ರಿ ಹಾಗೆ ನೋಡ್ತೀರಿ ನೆನ್ನೆ ಮದುವೆಯಾದವರ ಹಾಗೆ, ಸುಮ ಬರೋ ಹೊತ್ತು ನೋಡಿ ಏನಂದ್ಕೋತಾಳೆ".</p>
<p>"ಏನು ಅಂದ್ಕೋತಾಳ್ಯೋ, ಅಪ್ಪನ ರಸಿಕತೇನಾ ಗಂಡನಿಗೂ ಹೇಳಿಕೊಡ್ತಾಳೆ..." ಶಾಮಣ್ಣನವರು ಮಾತನಾಡುತ್ತಲೇ ಎದ್ದು ಮೂಗಿನ ಮೇಲೆ ಇದ್ದಿರಬಹುದಾದ ನಶ್ಯವನ್ನು ಒರಸಿಕೊಂಡರು. ಜುಬ್ಬದಮೇಲಿನ ಕಲ್ಪನೆಯ ಧೂಳನ್ನು ಕೊಡವಿದರು, ಅಲ್ಲಷ್ಟು ಇಲ್ಲಷ್ಟು ಉಳಿದಿರುವ ಕೂದಲನ್ನು ನೇರ ಮಾಡಿಕೊಂಡರು.</p>
<p>ಗೌರಮ್ಮನವರು ಗಂಡನ ಶಿಸ್ತನ್ನು ನೋಡುತ್ತಲೇ ಇದ್ದಾರೆ. ಈಗಿನಿಂದಲ್ಲ. ಇಪ್ಪತ್ತು ವರ್ಷಗಳಿಂದಲೂ, ಮನೆಯ ಗೋಡೆಗಳು ಹೊಸಹೊಸ ಕ್ಯಾಲೆಂಡರುಗಳನ್ನು ನೇತುಹಾಕಿಸಿಕೊಂಡಂತೆ ತಾವು ಕೊಂಚಕೊಂಚವಾಗಿ ವಾಸ್ತವ ಜಗತ್ತಿಗೆ ಬಂದಿದ್ದರು. ತಮ್ಮ ಪತಿಯೋ? ಅವರ ಉತ್ಸಾಹ ಯಾವ ಕಲ್ಪನೆಗೂ ಎಟುಕದೆ ಗರಿ ಕೆದರುತ್ತಲೇ ಇರುವುದು... ತಮ್ಮಷ್ಟಕ್ಕೇ ನಕ್ಕರು ಅವರು.</p>
<p><em>ಅಮೆರಿಕನ್ನಡದ ಕತೆಗಳು/೩೩೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೩೭</em><br />"ಯಾಕೇ ನಗ್ತೀ? ಮುದುಕ ಶೃಂಗಾರ ಮಾಡಿಕೋತಾನೇ ಅಂತಾನೇ? ನಿನಗೆ ಎದುರು ಮನೆಯ ಅವಧಾನಿ ಗಂಡನಾಗ್ಬೇಕಾಗಿತ್ತು ಕಣೆ. ಜೋಡಿ ಸರಿಹೋಗುತ್ತಿತ್ತು... ಅದಿರ್ಲಿ ನನ್ನ ಪ್ಲಾನ್‍ಗೆ ಏನು ಹೇಳ್ತಿ? ಬೇಗನೇ ಯಾವುದಾದರೂ ಉತ್ತರ ತಿಳಿಸು. ನಾನು ವಾಕಿಂಗ್ ಹೋಗ್ತಾ ಹಾಗೇ ಅವರ ಮನೆಗೆ ಹೋಗಿ ಹೇಳ್ಬಿಟ್ಟೇ ಬರ್ತೀನಿ."</p>
<p>ಗೌರಮ್ಮನವರ ಸುಪ್ರಸನ್ನ ಮುಖ ಮತ್ತೆ ಬಿಗಿಗೊಂಡಿತು. ಇದೆಲ್ಲಾ ಕೊಂಚಾನೂ ಸರಿಯಿಲ್ಲ ಆನ್ನಿಸಿತು - ಅವರ ಸಂಪ್ರದಾಯ ಮನಸ್ಸಿಗೆ. ತಮ್ಮನ್ನು ಒಂದೇ ಸಲ ಅಲ್ವೇ ಅವರು ನೋಡಿದ್ದು, ಅದೂ ಗೋಧೂಳಿ ಸಮಯದ ನಸುಗತ್ತಲಲ್ಲಿ? ಒಪ್ಪಿ, ಮದುವೆಯಾಗಿ, ಸುಮ ಹುಟ್ಟಿ ಅವಳು ಮದುವೆಗೆ ತಯಾರಾಗಿದ್ದಾಳೆ. ಅಲ್ಲ ಆ ಹುಡುಗನಿಗೇ ಇಲ್ಲದ ಭ್ರಮೆ ಇವರಿಗೆ. ಸುಮಾನ ಮಾತಾಡಿಸಲು ಅವನಿಗೆ ನಾವು ಅವಕಾಶ ಮಾಡಿಕೊಡಬೇಕಂತೆ. ಮನೇಲಾಗದಿದ್ದರೆ ವಾಕಿಂಗ್‍ಗಾದರೂ ಗೋಪಿ ಅವಳನ್ನು ಕರ್ಕೊಂಡು ಹೋಗ್ಬೇಕಂತೆ. ರಾಮರಾಮ! ಇವರು ವಾಕಿಂಗ್ ಹೊಂಟದ್ದು ನೋಡಿದ ತಕ್ಷಣ ಬರ್ತಾರೆ ಸುಭದ್ರಮ್ಮ ಸಕ್ರೆ ಕೇಳೋ ನೆವ ಮಾಡ್ಕೊಂಡು....</p>
<p>ಪತ್ನಿಯ ಮನದಲ್ಲೇಳುತ್ತಿದ್ದ ಭಾವನಾ ತರಂಗಗಳನ್ನು ಅವರ ಬದಲಾಗುತ್ತಿದ್ದ ಮುಖಭಾವಗಳಿಂದಲೇ ಕಂಡುಹಿಡಿದು ಅರ್ಧ ನಗೆ, ಅರ್ಧ ಬೇಸರದಿಂದ ಶಾಮಣ್ಣನವರು ಹೇಳಿದರು -</p>
<p>"ಗೌರೀ, ನೀನು ಹತ್ತನೇ ಶತಮಾನದೋಳು. ಸುಮನ್ನೂ ಯಾಕೆ ನಿನ್ನ ದಾರೀಗೇ ಎಳೀತಿ? ಎಳೇ ಹುಡುಗೀಗೆ ತನ್ನ ಗಂಡನಾಗುವವನ ಹತ್ತಿರ ಮಾತನಾಡಬೇಕು, ಸರಿಯಾಗಿ ನೋಡ್ಬೇಕು , ಪರಿಚಯ ಮಾಡ್ಕೋಬೇಕು, ಅಂತೆಲ್ಲಾ ಆಸೆ ಇರೋದಿಲ್ವೇನೇ"</p>
<p>"ಇರುಲ್ಲ, ಇರುಲ್ಲ, ಇರುಲ್ಲ... ಸುಮ ನನ್ಮಗಳೂಂದ್ರೆ, ನಿಮ್ಮಗಳಲ್ಲ. ಆಯ್ತಾ? ಏನಿರುತ್ತೆ ಪರಿಚಯ ಮಾಡಿಕೊಳ್ಳೋಕೆ, ಜೀವಮಾನವೆಲ್ಲಾ ಇರುತ್ತೆ ನೋಡೋಕೆ, ಮಾತನಾಡೋಕೆ"</p>
<p>"ಏನಮ್ಮ ಭಾಷಣ ಬಿಗೀತಿದೀ ಇಷ್ಟು ಸೀರಿಯಸ್ಸಾಗಿ, ಅಣ್ಣ ನೀನು ವಾಗ್ಯುದ್ಧಾನೇ ಮಾಡುಲ್ಲಾಂತ ಇದ್ನಲ್ಲಮ್ಮ" ಸುಮಳ ಆಗಮನ ಅವರಮ್ಮನ ಮಾತಿಗೆ ಕಡಿವಾಣ ಹಾಕಿತು.</p>
<p>"ನೋಡು ಸುಮ..."</p>
<p>"ತಡಿ, ತಡಿ. ನೀನು ಬೇಡ. ನಾನೇ ಹೇಳೋದು. ಹೇಳೋ ರೀತಿ ಹೇಳಿದ್ರೇನೇ ಅವಳು ಕೇಳೋದು ಸುಮ, ಇವತ್ತು ಸಂಜೆ ಗೋಪೀನ iಟಿviಣe ಮಾಡ್ತೀನೀಮ್ಮ. ನೀನೂ ಅವನೂ ಒಂದು ಚಿಕ್ಕ ತಿಚಿಟಞ ಮಾಡಿಕೊಂಡು ಬನ್ನಿ. ಮದುವೆಗೆ ಇನ್ನೂ ಒಂದೂವರೆ ತಿಂಗಳಿದೆ. ಅಲ್ಲಿ ತನಕ ಅವನಿಗೆ ನಿನ್ನ ಮುಖಾನೇ ಮರ್ತು ಹೋಗಿರುತ್ತೆ.<br />ಮದುವೆ ಮಂಟಪದಲ್ಲಿ "ನಾನೋಡಿದ ಹುಡುಗಿ ಇದಲ್ಲ" ಅಂದ್ಬಿಟ್ಟಾನು, ಏನು ಇಬ್ರೂ ಹೋಗಿ ಮಾತಾಡಿಕೊಂಡು ಬನ್ನಿ, ಏನಂತೀಯಾ? ಹಾಗೇ ಎಲ್ಲಾದ್ರಾ eಟoಠಿe ಆಗ್ಬಿಟ್ಟೀಯಾ ಹ್ಹ...ಹ್ಹ...ಹ್ಹ..."</p>
<p>ಅಂಗಾಲಿನ ಮೇಲಿನ ಬಿರುಕುಗಳನ್ನು ಮೆಲ್ಲಗೆ ಕೀಳುತ್ತಿದ್ದ ಗೌರಮ್ಮನವರು ಈ ಬಾರಿ ಜೋರಾಗೇ ಎಳೆದುಬಿಟ್ಟರೆಂದು ಕಾಣುತ್ತದೆ- ರಕ್ತಬಂತು, ಶಾಮಣ್ಣನವರು ಗಂಭೀರವಾಗಿ;</p>
<p>"ಅತ್ತೆ ಮೇಲಿನ ಕೋಪ ಯಾರ್ಮೇಲೆ ತೋರಿಸ್ತಿ ಗೌರಿ?" ಅಂದರು.</p>
<p>ಸುಮ ಕಿಲಕ್ಕನೆ ನಕ್ಕಳು. ಹಾಗೇ ಹೇಳಿದಳು.</p>
<p>"ಅಣ್ಣ, ನಂಗೆ ಹೆದರ್ಕೆ ತುಂಬಾ. ಅವತ್ತೇ ಎಲ್ಲಾ ಆಗಿದೆಯಲ್ಲ? ನನ್ನ ಜೊತೆ ಯಾರೂ ಇರ್ದಿದ್ರೆ ನಂಗೆ ತುಂಬಾ ನಾಚ್ಗೆ ಆಗುತ್ತೆ. ಇದೆಲ್ಲಾ ಬೇಡಣ್ಣ, ಇಷ್ಟಕ್ಕೂ ಅವರಾಗೇನೂ ಜಿoಡಿಛಿe ಮಾಡ್ತಿಲ್ವಲ್ಲ. ನೀನೇ ತಾನೇ ಠಿಡಿoಠಿose ಮಾಡ್ತೀನಿ ಅಂತ ಹೇಳ್ತಿರೋದು. ನನ್ನ ಜಿಡಿieಟಿಜs ಇದನ್ನ ನೋಡಿದ್ರೆ ಪ್ರಾಣ ಹಿಂಡ್ಬಿಡ್ತಾರೆ. "</p>
<p>ಗೌರಮ್ಮನವರು ವಿಜಯಗರ್ವದಿಂದ ಗಂಡನೆಡೆಗೆ ಓರೆನೋಟ ಬೀರಿದರು.</p>
<p>ಆದರೆ ಹಿಡಿದ ಹಠ ಬಿಡುವವರಲ್ಲ ಶಾಮಣ್ಣನವರು. 'ಸುಮ್ಮನೆ ತಯಾರಾಗಮ್ಮ ನೀನು. ನಿನ್ನ ಜಿಡಿieಟಿಜs ಗೆ ಹೆದರಿದರೆ ಮದುವೇನೇ ಆಗುಲ್ಲ. ನೀನು 'ಖಿemಠಿesಣ' ಓದಿಲ್ವೇನು ಸುಮ. ಮಿರಾಂಡಳ ಅಪ್ಪ-ಒಂದು ಶತಮಾನದ ಹಿಂದಿನವನೇ-ಐove ಚಿಣ ಜಿiಡಿsಣ sighಣ ಗೆ ಒಪ್ಪಿಲ್ಲ. ನಾನು.... ಹ್ಞು ಈಗ ಒಂದು ಗಳಿಗೆ ಡಿesಣ ತಗೋ.. ಅವತ್ತು ಉಟ್ಟಿದ್ದ ಸೀರೇನೇ ಉಡಬೇಡ. ಪಾಸಾಗಿದ್ದಕ್ಕೇಂತ ತೆಗೆಸಿಕೊಂಡ್ಯಲ್ಲ ಅದನ್ನು ಉಟ್ಕೋ. ಎರಡು ಜಡೆ ouಣ oಜಿ ಜಿಚಿshioಟಿ ಈಗ. ಒಂದೇ ಹಾಕ್ಕೋ. ಔsಣeಡಿ ಹೂ ಮುಡ್ಕೋ. ಸುಮ ಅಚ್ಚರಿಯಿಂದ, ಅವರನ್ನು ದಿಗ್ಭ್ರಮೆಯಿಂದ ನೋಡುತ್ತಾ ಬಾಯಿತೆರೆದು ಕುಳಿತಳು....</p>
<p>"ಈ ಅಣ್ಣ! ಅಬ್ಬ ! ! ಎಲ್ಲಾನೂ ಗೊತ್ತಾಗುತ್ತೆ ಇವನ್ಗೆ ..."</p>
<p>(ಇವರ್ಯಾವ ಹೆಂಗಸರನ್ನ ನೋಡ್ಕೊಂಡು ಬರ್ತಾರೋ ವಾಕಿಂಗ್, ವಾಕಿಂಗ್ ಅಂತ ಹೇಳಿ. ಈ ಗಂಡಸರ ಹಣೇ ಬರಹಾನೇ ಅಷ್ಟು!)</p>
<p>ಶಾಮಣ್ಣನವರು ಗೆಳೆಯನೊಬ್ಬ ಜಪಾನಿಗೆ ಹೋದಾಗ ತರಿಸಿಕೊಂಡಿದ್ದ ದೊಡ್ಡ ಗಡಿಯಾರದಲ್ಲಿ ಬಾಗಿಲು ತೆಗೆದುಕೊಂಡು ಬಂದ ಪುಟ್ಟ ಹಕ್ಕಿಯೊಂದು ಆರುಸಲ ಕೂಗಿದಾಗಲೇ ಗೋಪಿ ಒಳಗೆ ಬಂದಿದ್ದ. ಆರು ಗಂಟೆಯಾಗಿ ಹತ್ತೇ ನಿಮಿಷಗಳಲ್ಲಿ ಸುಮನ್ನ ಶಾಮಣ್ಣ ನವರು ಅಟ್ಟಿದರು.</p>
<p>ಸ್ವಲ್ಪ ನಾಚಿಕೆ, ಜಾಸ್ತಿ ಉದ್ವಿಗ್ನತೆಯಿಂದ ಕೂಡಿದ ಗೋಪಿ ತಕ್ಷಣ ರಿಕ್ಷಾ ಕೂಗಿದ. ಒಂದೂ ಮೂವತ್ತೈದರ ಬದಲು ಒಂದೂವರೆ ರೂಪಾಯಿ ಗಿಟ್ಟಿಸಿದ<br /><em>ಅಮೆರಿಕನ್ನಡದ ಕತೆಗಳು/೩೩೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೩೯</em><br />ಡ್ರೈವರಿಗೆ ಖುಷಿ. ಲಾಲ್‍ಬಾಗಿನ ಒಳಗೆ ಮುಂದೆ ಗೋಪಿ, ಹಿಂದೆ ಸುಮ ಅರ್ಧ ಫರ್ಲಾಂಗ್ ನಡೆದಾಗ ಅವರಿಗೆ ಮೆಚ್ಚೆನಿಸಿದ ತಾಣ ಸಿಕ್ಕಿತು. ಎದುರು ಬದುರು ಕುಳಿತ ಅವರು ಒಬ್ಬರ ಕಣ್ಣನೊಬ್ಬರು ತಪ್ಪಿಸಲು ಪ್ರಯತ್ನಿಸಿ, ಪ್ರಯತ್ನಿಸಿ ಸೋತರು. ಸುಮ ಸಾವಿರಬಾರಿ ಮನದಲ್ಲೇ ಕಾಪಿ ತಿದ್ದಿದಳು- 'ಎಷ್ಟು ಚೆನ್ನಾಗಿದ್ದಾರೆ ಇವರು, ಎಷ್ಟು ಚೆನ್ನಾಗಿದ್ದಾರೆ ಇವರು, ಎಷ್ಟು...' ಅಂದು ತಾನು ಅವರನ್ನು ಸರಿಯಾಗಿ ನೋಡಲೇ ಆಗಿರಲಿಲ್ಲ. ಅವರ ಜೊತೆ ಅವರಣ್ಣ, ಸ್ನೇಹಿತ, ಅಜ್ಜಿ - ಇವರುಗಳ ಹದ್ದಿನ ಕಣ್ಣುಗಳಿಂದ ತಪ್ಪಿಸಿಕೊಂಡು ತಾನವರನ್ನು ನೋಡಿದ್ದೆಷ್ಟೋ ಅಷ್ಟೆ. ಹಾಡೇನೋ ಹೇಳಿದ್ದೆ. ಒಂದು ಚಿತ್ರಗೀತೆ, ಅದು ಇವರಿಗೆ, ಒಂದು ದೇವರನಾಮ ಅದು ಆ ಅಜ್ಜಿ ಮೆಚ್ಚಲು....</p>
<p>'ಸುಮ'.... ಬೆಚ್ಚಿದಳು ಸುಮ. ಅವಳುಟ್ಟ ಕ್ರಿಸ್ಲಾನ್ ಸೀರೆಯ ಸೆರಗು ಅವಳ ಹೃದಯದ ಏರಿಳಿತಕ್ಕೆ ಜೊತೆಜೊತೆಯಾಗಿ ಕುಣಿಯಿತು.</p>
<p>'ನಾವಿಬ್ರೂ ಇಲ್ಲಿಗಿವತ್ತು ಬರ್ತೀವೀಂತ ನಾನು ಇxಠಿeಛಿಣಏ ಮಾಡಿರಲಿಲ್ಲ. ನಮ್ಮ ತಂದೆ ತಾಯಿ ತುಂಬಾ ಔಡಿಣhoಜox ನೋಡಿ.... ಇವತ್ತು ನಿಮ್ತಂದೆ ಬಂದು ಕೇಳಿದಾಗ ನಮಗೆಲ್ಲಾ ಆಶ್ಚರ್ಯ.'</p>
<p>"ಹಾಗಾದ್ರೆ ನಿಮ್ಗೆ ಹೀಗೆ ಬರ್ಬೇಕೂಂತ ಇಷ್ಟ ಇರ್ಲಿಲ್ವಾ?"</p>
<p>"ಛೆ... ಛೆ...ಹಾ...ಹಾಗಲ್ಲ. ತಿರುಗಿ ಈ ಆಪರ್ಚುನಿಟಿ ಸಿಗಬಹುದೂಂತ ನಿರೀಕ್ಷೆನೇ ಇರಲಿಲ್ಲ. ಅಷ್ಟೆ... ನಿಮ್ತಂದೆ ತುಂಬಾ ಈಚಿಡಿsighಣeಜ, ಜಿoಡಿತಿಚಿಡಿಜ ಅನ್ನಿಸುತ್ತೆ. ಸರೀನಾ ನನ್ನ ಊಹೆ?"</p>
<p>ಸುಮ ಬೀಗಿದಳು. ಮಾತು ಕಾಲೇಜಿನ ಕಡೆಗೆ ತಿರುಗಿತು. ನಡೆಯುತ್ತಿರುವ ಸಿನೆಮಾಳ ಕಡೆ ಹರಿಯಿತು. ಪರಸ್ಪರರ ಅಭಿರುಚಿಗಳಲ್ಲಿ ಚರ್ಚೆ ಮೂಡಿತು. ಗಂಟೆ ಏಳೂ ಮುಕ್ಕಾಲು ಆಗೇ ಬಿಟ್ಟಿತು.</p>
<p>"ಹೋಗೋಣ ಅಲ್ವ ಇನ್ನು?" ಸುಮ ಸ್ವಲ್ಪ ಒತ್ತಾಯದಿಂದ ಎದ್ದಳು.</p>
<p>ಸಧ್ಯ! ಈ ಕ್ರಿಸ್ಲಾನ್ ಸೀರೆ ಮುದುರೋದೇ ಇಲ್ಲ. ಅವರ ಪ್ಯಾಂಟ್ ಎಷ್ಟು ಗರಿ ಮುರಿ. ನಂದು ಸುಕ್ಕು ಸುಕ್ಕಾಗಿದ್ದಿದ್ದರೆ ಅವರು ಖಂಡಿತಾ ಅಸಹ್ಯ ಪಟ್ಕೋತಿದ್ರು-</p>
<p>ಎಂಟೂಕಾಲರ ಒಳಗೇ ಸುಮ ಮನೆಯಲ್ಲಿದ್ದಳು. ಗೋಪಿ ಮನೆಯವರೆಲ್ಲರ ಒತ್ತಾಯಕ್ಕೂ ಮಣಿಯದೆ, ಕಾಫಿಮಾತ್ರ ಕುಡಿದು ಹೊರಟುಹೋದ.</p>
<p>ರಘು, ಲಲಿತ ಸುಮ ಓಡಾಡಿದಲ್ಲೆಲ್ಲಾ ಕುಳಿತಲ್ಲಿಂದಲೇ ಕಣ್ಣೋಡಿಸಿದರು. ಇದರಿಂದ ಕೊಂಚ ಲಜ್ಜೆ ಎನಿಸಿದರೂ ಸುಮ ಧೈರ್ಯವಾಗಿಯೇ ಓಡಾಡಿ ಬಟ್ಟೆ ಬದಲಾಯಿಸಿ, ದೇವರಿಗೆ ನಮಸ್ಕರಿಸಿ ಊಟಕ್ಕೆ ಚಾಪೆ ತಟ್ಟೆಗಳನ್ನಿಡತೊಡಗಿದಳು.</p>
<p>ಶಾಮಣ್ಣನವರು ಊಟಕ್ಕೆ ಕುಳಿತೊಡನೆಯೇ ಸುಮನೆಡೆಗೆ ಓರೆನೋಟ ಬೀರಿದರು.<br />ಕೆ.ಎಸ್. ನರಸಿಂಹಸ್ವಾಮಿಯವರ ಯಾವುದೋ ಕವನ ಗುಣಗುಣಿಸಿದರು ರಘು, ಲಲಿತರ ಕಣ್ತಪ್ಪಿಸಿ ಪತ್ನಿಯೆಡೆಗೆ ಒಂದು ಕಣ್ಣು ಮಾತ್ರ ಮುಚ್ಚಿತೆಗೆದರು. ಗೌರಮ್ಮನವರು ಸಿಡಿಮಿಡಿಯೆಂದರೂ ಕಿರುನಗೆಯಲೆಯೊಂದನ್ನು ದಡಕ್ಕೆ ಸೇರಿಸಲೆತ್ನಿಸಿ ವಿಫಲರಾದರು. ಎಲ್ಲರಿಗೂ ಉತ್ತರ ಕೊಡುವ ಹೊತ್ತಿಗೆ ಸುಮಳಿಗೆ "ಏಕಾಂತವಿದ್ದಿದ್ದರೆ ಸಾಕಪ್ಪ" ಎನಿಸಿದ್ದರೆ ಅಚ್ಚರಿಯಿಲ್ಲ. ಅಲ್ಲ ಎಷ್ಟು ಬೇಗ ಎಲ್ಲಾ ನಡೆದುಹೋದುವು ! ಅಣ್ಣ ಈ ಪ್ರಸ್ತಾಪ ಎತ್ತಿದಾಗ ತಾನು ಬೇಡಣ್ಣ ಎಂದು ಹೆದರಿದ್ದು ನೆನೆಸಿಕೊಂಡರೇ ತನಗೆ ಈಗ ನಗು- ಎಂಥಾ ಸಂದರ್ಭ ಕಳ್ಕೋತಿದ್ನಲ್ಲಾ ಅಂತ, ಈ ಪ್ರಸಂಗವೇ ಮುಗಿದಮೇಲೂ ಕೈ ಕೈ ಹಿಸುಕಿಕೊಳ್ಳುವಂತಹ ಅನುಭವ.</p>
<p>ಒಂದು ಗಂಟೇನೇ ತೆಗೆದುಕೊಂಡಿದ್ದಳು ತಾನು ಜಡೆಹಾಕಿಕೊಂಡು, ಸೀರೇ ಉಡೋಕೆ. ನೈಲಾನ್ ಸೀರೆಗಳು ಮುದುರುವುದೇನೋ ಇಲ್ಲ. ಆದರೆ ನೆರಿಗೆ ಸರಿಯಾಗಿ ಮಾಡಿಕೊಳ್ಳೋ ಹೊತ್ತಿಗೆ ಒಂದು ಝಾವ ಕಳೆದಿರುತ್ತೆ. ಈ ಅಮ್ಮನೋ ಪಿನ್ನುಗಿನ್ನುಹಾಕ್ಕೋ ಬೇಡ ಸೀರೆ ಹರಿಯುತ್ತೆ ಅಂತಾಳೆ. ಆದರೂ ಅವಳ ಕಣ್ತಪ್ಪಿಸಿ, ನೆರಿಗೆಯಲ್ಲಾ ಸೇರಿಸಿ ಪಿನ್ ಮಾಡಿದ್ದಳು.....</p>
<p>ನಿದ್ರೆಯಾಳದೊಳಗೆ ಇಳಿಯುತ್ತಿದ್ದ ಸುಮ ಬಲವಂತದಿಂದ ಎಚ್ಚರವಾಗಿದ್ದು ಗೋಪಿಯೊಡನೆ ನಡೆಸಿದ ಒಂದೊಂದು ಮಾತನ್ನೂ ನೆನೆಸಿಕೊಳ್ಳಲು ಯತ್ನಿಸಿದಳು.</p>
<p>ಬೆಳಗ್ಗೆ ತಂದೆ ಕೇಳಿದರು,</p>
<p>"ಏನು ಕನಸು ಬಿತ್ತಮ್ಮಾ"</p>
<p>"ಥೂ, ಹೋಗಣ್ಣ"</p>
<p>"ಅರೆ! ನಾನೆಲ್ಲಿಗೆ ಹೋಗಲಮ್ಮ, ನೀನೇ ಹೋಗೋಕೆ ಆತುರದಲ್ಲಿರೋದು"</p>
<p>ಅಂದು ಸಂಜೆಗೇ ವಿಷಯ ತಿಳಿದಿದ್ದು, ಗೋಪಿಯ ತಂದೆ ಬಂದರು. ಅದೂ ಇದೂ ಮಾತನಾಡಿದರು. ಫಕ್ಕನೆ ವಿಷಯಕ್ಕೆ ಬಂದರು.</p>
<p>ಗೋಪಿ ಮೊದಲನೆ ಸಲ ನೋಡಿದಾಗ ಹುಡುಗೀನ ಪೂರಾ ಒಪ್ಪಿದ್ದನಂತೆ. ನೆನ್ನೆ ಗಂಟೆ, ಎರಡು ಗಂಟೆಕಾಲ ಅವಳೊಡನೆ ಕಳೆದು ಬಂದ ಮೇಲೆ ಅವನಿಗೆ ಅವಳು ಮೆಚ್ಚುಗೆಯಾಗಲಿಲ್ಲವಂತೆ. ದಯವಿಟ್ಟು ಅವನನ್ನು ಕ್ಷಮಿಸಬೇಕಂತೆ. ಸುಮಾಗೆ ಅವನು ಃesಣ oಜಿ ಐuಛಿಞ ತಿಳಿಸಿದ್ದಾನಂತೆ!</p>
<p><strong><em>-ಸುವಾಸಿನಿ ಸುಬ್ರಹ್ಮಣ್ಯ</em></strong>(ಫ್ಲಷಿಂಗ್, ನ್ಯೂಯಾರ್ಕ್)</p>
<p>
<strong>ಲಾಟರಿ ಜ್ವರ</strong>
</p>
<p>ನೀವು ವಿಷಮ ಶೀತ ಜ್ವರ. ಟೈಫಾಯ್ಡ್ ಜ್ವರ, ನೆಗಡಿ ಜ್ವರ ಎಲ್ಲಾ ಕೇಳಿದ್ದೀರಿ.<br /><em>ಅಮೆರಿಕನ್ನಡದ ಕತೆಗಳು/೩೪೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೪೧</em><br />ಈ ಲಾಟರಿ ಜ್ವರ ಎಂಬ ವ್ಯಾಧಿಯ ವಿಷಯ ಕೇಳಿದ್ದಿರಾ? ಇದು ಯಾವ ಒeಜiಛಿಚಿಟ ಜiಛಿಣioಟಿಚಿಡಿಥಿ ಯಲ್ಲೂ ಕಾಣಿಸಿಕೊಳ್ಳದ ರೋಗ, ಯಾವ ಉಷ್ಣ ಮಾಪಕದಲ್ಲೂ ಅಳಯಲಾಗದ ಜ್ವರ. ಂIಆS ನಂತೆ ಇದೂ ಇತ್ತೀಚೆಗೆ ಈ ಪ್ರಪಂಚಕ್ಕೆ ಕಾಲಿಟ್ಟಿರುವ ರೋಗ. ಂIಆS ನಂತೆ ಇದಕ್ಕೂ ಯಾವ ಮದ್ದೂ ಇಲ್ಲ. ಈ ಮಹಾವ್ಯಾಧಿ ಈಗ eಠಿiಜemiಛಿ Pಡಿoಠಿoಟಿಣioಟಿs ಮುಟ್ಟುತ್ತಿದಯಂತೆ ಇದಕ್ಕೆ ತುತ್ತಾಗಿ ಮನೆ ಮಠ ಕಳೆದುಕೊಂಡವರು ಎಷ್ಟೋ ಜನ ಇದ್ದಾರಂತೆ. ಇದರ ಬಗ್ಗೆ ಯಾವ iಟಿsuಡಿಚಿಟಿಛಿe ಛಿomಠಿಚಿಟಿಥಿ ಕೂಡ iಟಿsuಡಿಚಿಟಿಛಿe ಕೊಡುವುದೇ ಇಲ್ಲವಂತೆ.</p>
<p>ಇಂತಹ ಘೋರ ವ್ಯಾಧಿಗೆ ತುತ್ತಾಗಿದ್ದ ನಮ್ಮ ಬಡಪಾಯಿ ವಾಸು. ಆದರೂ ಅವನ Iಟಿಜiಚಿಟಿ immuಟಿiಣಥಿ sಥಿsಣem ಅರ್ಥಾತ್ ಜಿಪುಣಾರ ಬುದ್ಧಿ ಬಲವಾಗಿದ್ದಿದ್ದರಿಂದ ಇದರ ಬಗ್ಗೆ ಎಂದೂ ವಾರಕ್ಕೆ ೫ ಡಾಲರಿಗಿಂತ ಜಾಸ್ತಿ ಖರ್ಚು ಮಾಡಿರಲಿಲ್ಲ. ಅಂದರೆ ಈ ರೋಗ ಕಂಟ್ರೋಲ್‍ನಲ್ಲೇ ಇದೆ ಎಂದಾಯಿತು. ಆದರೆ ಕಳೆದ ಸಾರಿ ಭಾರತಕ್ಕೆ ಹೋದಾಗ ಅಲ್ಲಿ ಒಬ್ಬ ಸ್ವಾಮಿಗಳು ಹೇಳಿದ ಭವಿಷ್ಯ ವಾಸುವಿನ ತಲೆ ಕೆಡೆಸಿಬಿಟ್ಟಿತ್ತು.</p>
<p>"ನಿನಗೆ ಸಧ್ಯದಲ್ಲೇ ಲಕ್ಷ್ಮಿ ಒಲಿಯುತ್ತಾಳೆ. ಆಗರ್ಭ ಶ್ರೀಮಂತನಾಗುವ ಯೋಗವಿದೆ." ಎಂದು ಭವಿಷ್ಯ ನುಡಿದಿದ್ದರು ಅವರು ! ಆಗಿನಿಂದ ವಾರಕ್ಕೆ ೫ ಡಾಲರು ಸಲ್ಲಿಸುತ್ತಿದ್ದ ಲಾಟರಿ ದೇವರಿಗೆ ಅರ್ಥಾತ್ ರಾಜ್ಯ ಸರಕಾರಕ್ಕೆ ಇದ್ದಕ್ಕಿದ್ದಂತೆ ೧೫ ಡಾಲರುಗಳ ಭಡ್ತಿ ಕೊಟ್ಟ. ಸುಮಾರು ಒಂದು ವರ್ಷದವರೆಗೂ ಹೀಗೆ ರಾಜ್ಯ ಸರ್ಕಾರವನ್ನು ತನ್ನ ಕೈಲಾದ ಮಟ್ಟಿಗೆ ಶ್ರೀಮಂತನಾಗಿಸಿದ.</p>
<p>ಹೆಂಡತಿ ಲಕ್ಷ್ಮಿ "ಏನ್ರೀ ಇದು? ನಿಮಗೆ ತಲೆ ಸರಿ ಇದೆಯೆ?" ಎಂದು ಸಿಡಿಮಿಡಿಗೊಂಡಾಗ "ಸುಮ್ಮನಿರೆ, ನನಗೆ ಶ್ರೀಮಂತನಾಗುವ ಯೋಗವಿದೆ ಅಂತ ಸ್ವಾಮಿಗಳು ಹೇಳಿದ್ದಾರೆ ಗೊತ್ತಾ? ಅದಕ್ಕೆ ನಿಮ್ಮ ಒಳ್ಳೆಯದಕ್ಕೇ ಇಷ್ಟು ದುಡ್ಡು ಖರ್ಚು ಮಾಡುವುದು" ಎಂದು ದಬಾಯಿಸಿದ.</p>
<p>"ಶ್ರೀಮಂತರಾಗುವ ಯೋಗ ಇದ್ದರೆ ಹೇಗೋ ಆಗುತ್ತದೆ, ನೀವ್ಯಾಕೆ ಸುಮ್ಮನೆ ಹೀಗೆ ದುಡ್ದು ನೀರಿಗೆ ಹಾಕ್ತೀರಿ?" ಎಂದಳು ಲಕ್ಷ್ಮಿ.</p>
<p>"ಉoಜ heಟಠಿs ಣhose ತಿho heಟಠಿ ಣhemseಟves" ಅಂತ ಗಾದೆ ಕೇಳಿಲ್ಲವೆ ನೀನು? ಇದ್ದಕ್ಕಿದ್ದ ಹಾಗೆ ಹೇಗೆ ಶ್ರೀಮಂತರಾಗಲು ಸಾಧ್ಯ? ಆ ಯೋಗ ನಮಗೆ ಲಭಿಸುವಂತೆ ಮಾಡಲು ನಾವು ದೇವರಿಗೆ heಟಠಿ ಮಾಡಬೇಕು, ಅಂತ ಯಾವುದೋ ಗಾದೆಗೆ ಏನೋ ಅರ್ಥ ಕಟ್ಟಿ ಹೇಳಿಬಿಟ್ಟ.</p>
<p>"ಅಲ್ಲಾ, ನೀವು ಇಷ್ಟು ದಿನದಿಂದ ಲಾಟರಿ ಆಡಿದರೂ ಒಂದು ಸರಿಯಾದರೂ ಗೆದ್ದಿಲ್ಲವಲ್ಲ. ಇದರಲ್ಲಿ ದೇವರು ನಿಮಗೆ ಏನು ಸಂದೇಶ ಕೊಡುತ್ತಿದ್ದಾನೆ. ಅಂತ<br />ಯೋಚಿಸಿದ್ದೀರಾ? ದುರಾಸೆ ಬೇಡ, ಇದ್ದಿದ್ದರಲ್ಲಿ ತೃಪ್ತಿ ಪಡು ಅಂತ," ಎಂದಳು ಲಕ್ಷ್ಮಿ.</p>
<p>"ನಿನ್ನ ತಲೆ ಬುರುಡೆ, ಇಷ್ಟೇನಾ ನಿನಗೆ ಗೂತ್ತಾಗಿದ್ದು? ದೇವರು ಏನು messಚಿge ಕೋಡ್ತಾ ಇದ್ದಾನೆ ಅಂದ್ರೆ ಖಿಡಿಥಿ ಖಿಡಿಥಿ ಚಿgಚಿiಟಿ ಮರಳಿ ಯತ್ನವ ಮಾಡು ಅಂತ. ನಮ್ಮ ಅಚಲ ನಂಬಿಕೆಯನ್ನು ಪರೀಕ್ಷೆ ಮಾಡ್ತಾ ಇದ್ದಾನೆ, ಗೊತ್ತಾಯಿತೆ? ಈಚಿiಟuಡಿe is ಣhe sಣeಠಿಠಿiಟಿg sಣoಟಿe ಣo suಛಿಛಿess ಅನ್ನೋದನ್ನ ಮರೀಬೇಡ ತನಗೆ ಗೊತ್ತಿದ್ದ ಗಾದೆಗಳನ್ನೆಲ್ಲ ಪ್ರಯೋಗಿಸಿ ಬಿಟ್ಟ ವಾಸು.</p>
<p>"ಹೌದು ಹೌದು ಈಚಿiಟuಡಿe is ಣhe sಣumbಟiಟಿg sಣoಟಿe ಣo suಛಿಛಿess" ಎಂದು ಗೊಣಗಿಕೊಂಡು ಸುಮ್ಮನಾದಳು ಲಕ್ಷ್ಮಿ.</p>
<p>ಹೆಂಡತಿಯ ಧಾರಾಳ ಬುದ್ಧಿ ತಿಳಿದಿದ್ದ ವಾಸು ಈಗ ತನ್ನ sಣಡಿಚಿಣegಥಿ ಬದಲಾಯಿಸಿ ಹೇಳಿದ. "ನೋಡೇ ನೀನು ಯಾವಾಗಲೂ ನನಗೆ ನೀವು ಜಿಪುಣಾಗ್ರೇಸರರು. ಧರ್ಮಕ್ಕೆ ಅಂತ ಒಂದು ಕಾರ್ಯ ಮಾಡಲ್ಲ ಅಂತ ಹೇಳ್ತಾ ಇರ್ತೀ. ಈ ರೀತಿಯಾಗಿ ರಾಜ್ಯ ಸರ್ಕಾರಕ್ಕೆ ದುಡ್ಡು ಕೊಟ್ಟರೆ ಆ ಸರ್ಕಾರ ಅದನ್ನು ಸತ್ಕಾರ್ಯಕ್ಕೆ ವಿನಿಯೋಗಿಸಿದರೆ ಆ ಪುಣ್ಯ ನಮಗೂ ಬಂತಲ್ವೇ. ಅದಕ್ಕೇನೆ ನಾನು ಆಡೋದು." ಎಂದ.</p>
<p>ವಾರಾಂತ್ಯ ಬಂದರಂತೂ ಗಂಟೆಗಟ್ಟಲೆ ಲಾಟರಿ ನಂಬರುಗಳನ್ನು Pಟoಣ ಮಾಡುತ್ತಾ ಯಾವ ನಂಬರ್ ಎಷ್ಟು ಸಾರಿ ಬಂದಿದೆ, ಇನ್ನು ಯಾವ ನಂಬರ್ ಬರುವ ಸಾಧ್ಯತೆ ಜಾಸ್ತಿ ಇದೆ? ಎಲ್ಲಾ ಲೆಕ್ಕ ಹಾಕುತ್ತಾ ಕುಳಿತುಬಿಡುತ್ತಿದ್ದ ವಾಸು. ಇಷ್ಟು ದುಡ್ಡು ಖರ್ಚು ಮಾಡಿದ್ದು ಸಾಲದೆಂಬಂತೆ ಐoಣಣeಡಿಥಿ busಣeಡಿ ಎಂಬ ಪತ್ರಿಕೆಗೆ ಚಂದದಾರನಾಗಿ ಇನ್ನಷ್ಟು ಹಣ ಕಕ್ಕಿದ ವಾಸು, ಲಕ್ಷ್ಮಿ ತಲೆ ಚಚ್ಚಿಕೊಂಡಳು. ಮಕ್ಕಳ ಹುಟ್ಟು ಹಬ್ಬದ ದಿನ ತಮ್ಮ ಮದುವೆಯ ದಿನ ಎಲ್ಲಾ ತಾರೀಖುಗಳ ಅಂಕಗಳನ್ನೂ ಆಡುತ್ತಿದ್ದ ವಾಸು, ಒಮ್ಮೊಮ್ಮೆ ಅದೇ ಅಂಕಗಳಿಗೆ ಕೂಡಿಸಿ, ಕಳೆದು, ೪ ರಿಂದ ಗುಣಿಸಿ ಏನೇನೋ ಮಾಡಿ ಆಡುತ್ತಿದ್ದ.</p>
<p>ಲಕ್ಷ್ಮಿ ದುಡ್ಡು ಪೋಲಾಗುತ್ತಿದೆ. ಎಂದು ಗೋಳಾಡಿ "ನೀವು ಖಂಡಿತಾ ಗೆಲ್ಲೋದಿಲ್ಲ" ಎಂದು ಹಂಗಿಸಿದಾಗ "ನೋಡ್ತಾ ಇರು, ನಾವು ಗೆದ್ದಾಗ ಪತ್ರಿಕೆಯವರು ಸಂದರ್ಶನಕ್ಕೆ ಬಂದಾಗ ಹೇಳ್ತೀನಿ- 'ನನ್ನ ಹೆಂಡತಿ ಮಕ್ಕಳಿಗೆ ನಾನು ಗೆಲ್ತೀನಿ ಅಂತ ಸ್ವಲ್ಪಾನೂ ನಂಬಿಕೆ ಇರಲಿಲ್ಲ, ನನ್ನ ಸ್ವಂತ ಪ್ರಯತ್ನದಿಂದ, ಅಚಲ ಶ್ರದ್ಧೆಯಿಂದ ನಾನು ಗೆದ್ದೆ' ಅಂತ ಎಂದ. ಆಮೇಲೆ "ಬೇಡ ಕಣೆ, ಪತ್ರಿಕೆಯಲ್ಲಿ ನಮ್ಮ ಹೆಸರು, ವಿಳಾಸ, ಫೋಟೋ ಬಂದರೆ ಯಾರಾದರೂ ಕೇಡಿಗಳು ಬಂದು, ಕಾಸು ಕೊಡು, ಅಂತ ಸತಾಯಿಸ್ತಾರೆ. ನಾನು ಗೆದ್ದಾಗ ನನ್ನ ಹೆಸರು ವಿಳಾಸ ಯಾರಿಗೂ ಕೊಡಲು<br /><em>ಅಮೆರಿಕನ್ನಡದ ಕತೆಗಳು/೩೪೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೪೩</em><br />ನನ್ನ ಅನುಮತಿ ಇಲ್ಲ ಅಂತ ಲಾಟರಿಯವರಿಗೆ ಹೇಳ್ತೀನಿ" ಅಂದ.</p>
<p>ಮತ್ತೆ ದೂರಾಲೋಚನೆ (ದುರಾಲೋಚನೆ) ಮಾಡಿ, "ನೋಡು ನಾವು ಗೆದ್ದಿರೋ ವಿಷಯ ನೀನು ಬಂಧು ಮಿತ್ರರಿಗೆ ಯಾರಿಗೂ ಹೇಳಬೇಡ. ಎಲ್ಲಾ, ಸಾಲ ಕೊಡು ಅಂತ ಮುತ್ತಿಕೋತಾರೆ" ಎಂದ.</p>
<p>"ಗೆದ್ದ ಕಾಲಕ್ಕೆ ನೋಡಿಕೊಳ್ಳೋಣ" ಎಂದು ವ್ಯಂಗ್ಯ ನಗೆ ಬೀರಿದಳು ಲಕ್ಷ್ಮಿ.</p>
<p>ಎಷ್ಟೋ ಸಾರಿ "ನೋಡೇ ನಾನು ೭೭೧ ಆಡಿದರೆ ೬೬೩ ಬಂದಿದೆ. ಎರಡರದೂ ಮೊತ್ತ ಒಂದೇ ೧೫ ನೋಡು." ಎಂದು ಏನಾದರೂ ಹೇಳಿಕೊಂಡು ಮರುಗುತ್ತಿದ್ದ ವಾಸು.</p>
<p>ಲಕ್ಷ್ಮಿ ಈಗ ವಾಸು ಲಾಟರಿ ವಿಷಯ ಎತ್ತಿದ ಕೂಡಲೆ ಕಿವಿ ಕಿವುಡು ಮಾಡಿಕೊಳ್ಳಲು ಕಲಿತಿದ್ದಳು.</p>
<p>ಇವೆಲ್ಲದರ ನಡುವೆ ಒಂದು ಭಾನುವಾರ ಬೆಳಿಗ್ಗೆ ಪತ್ರಿಕೆ ಓದುತ್ತಿದ್ದ ವಾಸು "ಲೇ, ಇಲ್ಬಾರೆ ಇಲ್ನೋಡೇ" ಎಂದು ಕಿರಿಚಿಕೊಂಡ.</p>
<p>ಲಕ್ಷ್ಮಿ 'ಏನಾಯಿತೋ' ಎಂದು ಗಾಭರಿಯಿಂದ ಓಡಿ ಬಂದಳು.</p>
<p>"ನಾ ಗೆದ್ಬಿಟ್ಟೆ ಕಣೇ ! ಗೆದ್ಬಿಟ್ಟೆ ! " ಎಂದು ಕುಣಿಯುತ್ತಿದ್ದ ವಾಸು.</p>
<p>ಲಕ್ಷ್ಮಿಯೂ "ನಿಜವೇನ್ರೀ?" ಎಂದು ಕಣ್ಣರಳಿಸಿ ಮುಖವನ್ನು ಮೊರದಗಲ ಮಾಡಿದಳು.</p>
<p>"ನಾನು ನೆನ್ನೆ ಟಿಕೆಟ್ಟನ್ನು ವಾಲೆಟ್‍ನಲ್ಲಿ ಸಾಯಿಬಾಬ ಫೋಟೋ ಜೊತೆ ಇಟ್ಟು 'ಗೆಲ್ಲಸಪ್ಪಾ' ಅಂತ ಬೇಡಿಕೊಂಡಿದ್ದೆ. ಅವನೇ ಗೆಲ್ಲಿಸಿದ್ದು." ಎಂದು ಇದ್ದಲ್ಲೇ ದೇವರಿಗೆ ಉದ್ದಂಡ ನಮಸ್ಕಾರ ಹಾಕಿ ಇನ್ನಿಲ್ಲದ ಭಕ್ತಿಯಿಂದ ಧನ್ಯವಾದಗಳನ್ನರ್ಪಿಸಿದ ವಾಸು.</p>
<p>ವಾಸು ದಿನನಿತ್ಯವೂ ಹೀಗೆ ಟಿಕೆಟ್ಟನು ದೇವರ ಮುಂದಿಟ್ಟು ವಿಭೂತಿ ಹಚ್ಚುತ್ತಿದ್ದ ವಿಷಯ ತಿಳಿದಿದ್ದ ಲಕ್ಷ್ಮಿ ಈ ಮಾತಿಗೆ ಬೆಲೆಕೊಡಲಿಲ್ಲ.</p>
<p>ಈ ಗಲಾಟೆಗೆ ಮಲಗಿದ್ದ ಮಗಳು ಅನಿತ ಎದ್ದು ಕಣ್ಣುಜ್ಜುತ್ತಾ ಬಂದಳು. ವಾಸು ಅವಳನ್ನೆತ್ತಿಕೊಂಡು ಕುಣಿಯುತ್ತಾ 'ಅನಿತ ಮರಿ' ನಾವು ಲಾಟರಿ ಗೆದ್ದಿದ್ದೀವಿ, ಕಣೆ. ಇನ್ನು ದೊಡ್ಡ ಮನೆಗೆ ಹೋಗ್ಬೋದು, ಹೊಸ ಕಾರು ಕೊಂಡುಕೋಬೋದು, ಏನ್ ಬೇಕಾದ್ರೂ ಮಾಡ್ಬೋದು." ಎಂದು ಒದರಿದ.</p>
<p>"ಃuಣ I ಜoಟಿ'ಣ ತಿಚಿಟಿಣ ಣo move, I've goಣ ಜಿಡಿieಟಿಜs heಡಿe. ಆoಟಿ'ಣ seಟಟ ಣhis house, ಆಚಿಜಜಥಿ!" ಎಂದು ರಾಗ ಎಳೆದಳು ಅನಿತ.</p>
<p>"ಸರಿ ಬಿಡು ಈ ಮನೇನೂ ಇಟ್ಕೊಂಡು ಇನ್ನೊಂದು summeಡಿ house ಕೊಂಡುಕೊಳ್ಳೋಣ." ಎಂದ ವಾಸು.</p>
<p>ಬೇಗ ಬೇಗ ರೆಡಿಯಾಗಿ ಲಾಟರಿ ಟಿಕೆಟ್ಟನ್ನು ಜೋಪಾನವಾಗಿ ಜೇಬಿನಲ್ಲಿಟ್ಟು ತಾನು ಟಿಕೆಟ್ ಕೊಂಡುಕೊಂಡಿದ್ದ ಜಾಗಕ್ಕೆ ಧಾವಿಸಿದ. ಹೋಗುವುದಕ್ಕೆ ಮುಂಚೆ ಹೆಂಡತಿಗೆ "ನಾವು ಗೆದ್ದಿರೋ ವಿಷಯ ಯಾರಿಗೂ ಹೇಳ್ಬೇಡ." ಎಂದು ಹೇಳಿ ಹೋಗಲು ಮರೆಯಲಿಲ್ಲ.</p>
<p>ಅಲ್ಲಿ ಕೌಂಟರಿನಲ್ಲಿ ಜನ ಕರಗುವವರೆಗೂ ಕಾದಿದ್ದು ಯಾರೂ ಇಲ್ಲದಾಗ ಹೋಗಿ ಇಳಿದನಿಯಲ್ಲಿ ಹೇಳಿದ "ಮಿಸ್, ನಾನು ಲಾಟರಿ ಗೆದ್ದಿದ್ದೀನಿ. ಈಗ ಮುಂದಿನ Pಡಿoಛಿeಜuಡಿe ಏನು?"</p>
<p>"ಹೌದೇ? ನನಗೆ ಗೊತ್ತಿರುವಂತೆ ಇಲ್ಲಿ ಟಿಕೆಟ್ ಕೊಂಡವರು ಯಾರು ಗೆದ್ದಿಲ್ಲವಲ್ಲ!" ಎಂದಳು ಆಕೆ.</p>
<p>"ಹೌದು, ಖಂಡಿತಾ ಇಲ್ನೋಡಿ ಮ್ಯಾಚ್ ಆಗ್ತಿದೆ." ತನ್ನ ಜೇಬಿನಿಂದ ಲಾಟರಿ ಟಿಕೆಟ್ಟನ್ನು, ಇನ್ನೊಂದು ಹಾಳೆಯನ್ನು ತೆಗೆದು ಅವಳ ಎದುರಿಗಿಟ್ಟ.</p>
<p>ತಕ್ಷಣ ತನ್ನ ತಪ್ಪಿನ ಅರಿವು ಅವನಿಗೂ ಆಯಿತು. ಗಡಿಬಿಡಿಯಲ್ಲಿ ವಾಸು ಲಾಟರಿ ಟಿಕೆಟ್ಟಿನ ನಂಬರನ್ನು ತಾನು ಕೊಳ್ಳಬೇಕೆಂದು ಗುರುತು ಹಾಕಿಕೊಂಡಿದ್ದ ನಂಬರಿದ್ದ ಹಾಳೆಯ ಜೊತೆ ಹೋಲಿಸಿದ್ದ. ಸಹಜವಾಗಿ ಎರಡೂ ನಂಬರ್ ಒಂದೇ ಆಗಿತ್ತು. ಗೆದ್ದ ನಂಬರ್ ತೋರಿಸುತ್ತಿದ್ದ ಪತ್ರಿಕೆ ಮೂಲೆಯಲ್ಲಿ ಹಾಗೇ ಕುಳಿತ್ತಿತ್ತು.</p>
<p>ಇಂಗು ತಿಂದ ಮಂಗನಂತೆ ಮುಖ ಮಾಡಿಕೊಂಡು ವಾಸು "Soಡಿಡಿಥಿ, I mಚಿಜe ಚಿ misಣಚಿಞe" ಎಂದು ಅವಸರದಲ್ಲಿ ಅಂಗಡಿಯಿಂದ ಹೊರಗೆ ಬಂದುಬಿಟ್ಟ. ಆಕೆಗೆ ಮುಖ ತೋರಿಸಲೂ ನಾಚಿಕೆಯಾಯಿತು ಅವನಿಗೆ.</p>
<p>ಪೆಚ್ಚು ಮುಖ ಮಾಡಿಕೊಂಡು ಮನೆಯ ಕಡೆ ಜಡಿive ಮಾಡುವಾಗ ಸ್ವಾಮಿಗಳು ಹೇಳಿದ ಭವಿಷ್ಯ ನಿಜವಿರಲಾರದು ಎಂಬ ಸತ್ಯದ ಕಿರಣ ಬಂದು ವಾಸುವಿನ ದಪ್ಪ ತಲೆಯನ್ನು ತೂರಿ ಒಳಗೆ ಪ್ರವೇಶಿಸುತ್ತಿತ್ತು.</p>
<p>"ಲಕ್ಷ್ಮಿ ಒಲಿಯುತ್ತಾಳೆ" ಎಂದು ಅವರು ಹೇಳಿದ್ದು ತನ್ನ ಮಡದಿ ಲಕ್ಷ್ಮಿಯನ್ನು ಕುರಿತಾಗಿ ಎಂದುಕೊಂಡು ಮೆಲುನಗೆ ನಕ್ಕ ವಾಸು.</p>
<p><strong><em>-ನಳಿನಿ ಮೈಯ್ಯ</em></strong>(ವೆಸ್ಟ್ ಮಾಂಟ್, ಇಲಿನಾಯ್)</p>
<p>
<strong>ಬೀಗದ ಕೈ</strong>
</p>
<p>(ಜಪಾನೀ ಕತೆಯೊಂದನ್ನು ಆಧರಿಸಿ)</p>
<p>
<em>ನನ್ನದೇನೂ ತಪ್ಪಿಲ್ಲ; ಆದರೂ ನಾನೇಕೆ ಹೀಗೆ ಒರಟು ಒರಟಾಗಿ ವರ್ತಿಸಿದೆ? ಹೋಗಿ, ಕ್ಷಮೆ ಕೇಳಲೇ?</em>
</p>
<p><em>ಅಮೆರಿಕನ್ನಡದ ಕತೆಗಳು/೩೪೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೪೫</em><br />ಬೀಗದೆ ಕೈ ಎಂದರೇ ಗಡಿಬಿಡಿ. ಕಳೆದು ಹೋಗುತ್ತಲೇ ಇರುತ್ತದೆ. ಇದು ಜೀವನದ ಅನಿವಾರ್ಯಗಳಲ್ಲಿ ಒಂದು. ಆದರೆ ಬೀಗದ ಕೈ ಬದಲಾಗುತ್ತಾ ಬಂದಿದೆ. 'ಕಾಂಬಿನೇಷನ್ ಲಾಕ್'ಈಗ ಚಿರಪರಿಚಿತ. ಅಲ್ಲದೆ ಧ್ವನಿಯಿಂದ ತೆರೆದು ಕೊಳ್ಳುವ ಬೀಗಗಳೂ ಬರಲಾರಂಭಿಸಿವೆ ಎನ್ನಿ. ಇಂತಹ ಬೀಗ ಎಂದರೆ ಒಂದು ಪುಟ್ಟ ಕಂಪ್ಯೂಟರ್; ಬೀಗದ ಕೈ ಎಂದರೆ ಒಂದು 'ಕೋಡ್'. ಇದು ಒಂದು ಪದವಾಗಬಹುದು, ಒಂದು ವಾಕ್ಯವಾಗಬಹುದು. ಬೀಗವನ್ನು ತೆರೆಯಬೇಕಾದರೆ ಬಾಗಿಲ ಮುಂದೆ ನಿಂತು ಈ ಕೋಡನ್ನು ಹೇಳಿದರೆ ಸಾಕು, ಬೀಗ ತೆರೆದುಕೊಳ್ಳುತ್ತದೆ. ಹೀಗಾಗಿ ಬೀಗದ ಕೈ ಕಳೆದುಹೋಗುವ ಪ್ರಮೇಯವಿಲ್ಲ; ಕೋಡ್ ನೆನಪಿಗೆ ಬರದೆ ಹೋಗಬಹುದು. ಮತ್ತೊಂದು ವಿಷಯವೆಂದರೆ ನೀವು ಮನಸ್ಸಿಗೆ ಬಂದಾಗ ಈ ಕೋಡನ್ನು ಬದಲಾಯಿಸಿಕೊಳ್ಳಬಹುದು. ಮನೆಯೊಳಗೆ ಬಾಗಿಲ ಬಳಿ ನಿಂತು ನಿಮಗನ್ನಿಸಿದ ಕೋಡನ್ನು ಹೇಳಿ, ಬೀಗದ ಹಳೆಯ ಕೋಡ್ ಅಳಿಸಿಕೊಂಡು, ಹೊಸ ಕೋಡ್ ಜಾರಿಗೆ ಬರುತ್ತದೆ. ನಮ್ಮ ಕತೆಗೆ ಇಷ್ಟು ವೈಜ್ಞಾನಿಕ ಮುನ್ನುಡಿ ಸಾಕು. ಇದೇನೂ ದೊಡ್ಡ ಕತೆಯಲ್ಲ. ಮುಂದೆ ಎಂದಾದರೂ ನಡೆಯಬಹುದಾದ ಒಂದು ಸಣ್ಣ ಸಂಗತಿ.</p>
<p>ಒಂದು ಊರು, ಅಲ್ಲಿ ಸಾಮಾನ್ಯವಾಗಿ ಎಲ್ಲರೂ ಮೇಲೆ ನಾನು ತಿಳಿಸಿದ 'ಧ್ವನಿ' ಬೀಗಗಳನ್ನೇ ಉಪಯೋಗಿಸುತ್ತಿದ್ದರು. ಊರಿನಲ್ಲಿ ಒಬ್ಬ ಹುಡುಗಿ. ಹೆಸರು ಪ್ರೇಮ. ತೆಳ್ಳಗೆ, ಬೆಳ್ಳಗೆ ಚೆನ್ನಾಗಿದ್ದಳು. ಹಾಗಿರದಿದ್ದರೆ ನಾನು ಈ ಕತೆಯನ್ನು ನಿಮಗೆ ಹೇಳುತ್ತಿರಲಿಲ್ಲ. ಹುಡುಗಿಗೆ ಹದಿನೆಂಟು-ಹತ್ತೊಂಭತ್ತರ ವಯಸ್ಸು. ಮಾತು ಕತೆಗೆ ಹೆಸರುವಾಸಿ. ಊರಿನ ಬ್ಯಾಂಕ್ ಒಂದರಲ್ಲಿ ಉದ್ಯೋಗ. ಹೆಸರೇ ಪ್ರೇಮ. ಹೆಚ್ಚಿಗೆ ಹೇಳಬೇಕಾಗಿಲ್ಲ. ಅವಳಿಗೆ ಒಬ್ಬ ಬಾಯ್‍ಫ್ರೆಂಡ್. ಹೆಸರು ಕಿಶೋರ್. ಅವನೂ ಸುಂದರವಾಗಿದ್ದ; ಒಳ್ಳೆಯ ಕೆಲಸದಲ್ಲಿದ್ದ. ಅಂದಮೇಲೆ ಜೋಡಿ ಬಹು ಚೆನ್ನಾಗಿತ್ತು. ಮದುವೆ ಆಗಿರಲಿಲ್ಲ. ಕಾರಣವೂ ಸರಳ, ಮದುವೆ ಫ್ಯಾಶನ್ ಅಲ್ಲ. ಅದರ ಅವಶ್ಯಕತೆಯೂ ಇಲ್ಲ. ಅವರಿಬ್ಬರ ನಡುವಿನ ಸ್ನೇಹ ಹೂವಿನಂತೆ ಅರಳುತ್ತಾ ಇತ್ತು. ಬಹು ಅನೋನ್ಯವಾಗಿದ್ದರು. ಆದರೆ ಪ್ರತಿದಿನ ಒಬ್ಬರನ್ನೊಬ್ಬರು ನೋಡುವುದು ಕಷ್ಟವಾಗಿತ್ತು. ಆದ್ದರಿಂದ ಅವರ ಭೇಟಿ ಎಲ್ಲ ಶುಕ್ರವಾರದ ಸಂಜೆ, ಶನಿವಾರ, ಭಾನುವಾರಗಳಲ್ಲಿ ಮಾತ್ರವಾಗಿತ್ತು.</p>
<p>ಅಂದು ಶುಕ್ರವಾರ, ಸಂಜೆ ಆರು ಗಂಟೆಗೆ ಊರಿನ ಹೋಟೆಲ್ ಒಂದರಲ್ಲಿ ಅವರಿಬ್ಬರ ಭೇಟಿ ಆಗಬೇಕಾಗಿತ್ತು. ಕಿಶೋರ್ ಗಂಡು, ಆತುರ. ಐದು ಗಂಟೆಗೆಲ್ಲಾ ತನ್ನ ಆಫೀಸಿನ ಕೆಲಸ ಮುಗಿಸಿ, ಅಪಾರ್ಟ್‍ಮೆಂಟಿಗೆ ಹೋಗಿ 'ಜಿಗ ಜಿಗ'ವೆನ್ನುವ ಬಟ್ಟೆಯನ್ನು ಧರಿಸಿ ಐದೂವರೆಗೆಲ್ಲಾ ಹೊಟೆಲಿಗೆ ಬಂದ. ಒಂದೆಡೆ ಕುಳಿತು ಗೇಟಿನೆಡೆ<br />ನೋಡುತ್ತಾ ಇದ್ದ. ಗಂಟೆ ಆರಾಯಿತು, ಆರುವರೆಯಾಯಿತು, ಪ್ರೇಮ ಪತ್ತೆ ಇಲ್ಲ. ಒಂದರ ಮೇಲೆ ಒಂದರಂತೆ ಡ್ರಿಂಕ್ಸ್‍ಗಳು ಖಾಲಿ ಆದವು, ಪ್ರೇಮ ಬರಲಿಲ್ಲ. ಹೋಟೆಲಿನ ಬೋರ್ಡ್ ನೋಡಿ ಸರಿಯಾದ ಕಡೆಗೇ ಬಂದಿದ್ದೇನೆ ಎಂದು ಖಚಿತಪಡಿಸಿಕೊಂಡ. ಏಳು ಗಂಟೆಯಾಯಿತು, ಪ್ರೇಮ ಬರಲಿಲ್ಲ.</p>
<p>ಇತ್ತ ಪ್ರೇಮಳೇನೋ ಸಮಯಕ್ಕೆ ಸರಿಯಾಗಿಯೇ ಬ್ಯಾಂಕಿನಿಂದ ಹೊರಡಬೇಕೆಂದಿದ್ದಳು. ಆದರೆ ಹೊರಡುವ ಹೊತ್ತಿಗೆ ಅವಳ ಸ್ನೇಹಿತೆ ಸುಮ ಕಣ್ಣಿನಲ್ಲಿ ನೀರು ಹಾಕಿಕೊಂಡು ಪ್ರೇಮಳ ಬಳಿ ಬಂದಳು. ಸುಮಾಳ ಬಾಯ್‍ಫ್ರೆಂಡ್ ಕೈಕೊಟ್ಟಿದ್ದ. ದಿಕ್ಕು ತೋಚದಂತೆ ಆಗಿತ್ತು ಸುಮಳಿಗೆ. ಅವಳಿಗೆ ಸಮಾಧಾನ ಹೇಳುವುದು ತನ್ನ ಕರ್ತವ್ಯವೆನಿಸಿತು ಪ್ರೇಮಳಿಗೆ. ಇಬ್ಬರೂ ಒಂದೆಡೆ ಕುಳಿತರು. ಸುಮಾ ತನ್ನ ಕತೆಯನ್ನೆಲ್ಲಾ ಹೇಳಿಕೊಂಡಳು. ಪ್ರೇಮ- "ಇವೆಲ್ಲಾ ಸಾಮಾನ್ಯ. ಈ ಗಂಡು ಹುಡುಗರೇ ಹೀಗೆ, ನನಗೂ ಈ ತರಹ ಹಲವಾರು ಬಾರಿ ಆಗಿದೆ. ಇವನು ಬಿಟ್ಟರೆ ಏನಂತೆ? ಯಾರಾದರೂ ಬೇರೆ ಸಿಗುತ್ತಾರೆ. ತಲೆ ಕೆಡಿಸಿಕೊಳ್ಳುವ ವಿಚಾರವಲ್ಲ ಇದು" ಎಂದೆಲ್ಲಾ ಬುದ್ಧಿ ಹೇಳಿದಳು. ಇದನ್ನು ಮುಗಿಸಿ ಸುಮಳನ್ನ ಮನೆಗೆ ರವಾನಿಸುವ ಹೊತ್ತಿಗೆ ಏಳು ಗಂಟೆ ಆಗಿ ಹೋಗಿತ್ತು. ತಕ್ಷಣ ಟ್ಯಾಕ್ಸಿ ಹಿಡಿದು ಕಿಶೋರ್ ಕಾದಿದ್ದ ಹೋಟೆಲಿಗೆ ಬಂದಳು.</p>
<p>ಕಾದು, ಕಾದು ಕಿಶೋರನಿಗೆ ಕೋಪ. "ಈ ಹೆಂಗಸರೇ ಇಷ್ಟು. ಚೆನ್ನಾಗಿದ್ದೀವಿ ಅಂತ ತಾನೆ ಈ ಕೊಬ್ಬು ಬರಲಿ, ನೋಡಿಕೋತೀನಿ" ಎಂದುಕೊಂಡು ಕುಳಿತೇ ಇದ್ದ. ಪ್ರೇಮಳಿಗೋ ತಾನು ತಡವಾಗಿ ಬಂದಿದ್ದೇನೆ ಎಂಬುದರ ಅರಿವಿತ್ತು. ಆದರೆ ಆ ಊರಿನಲ್ಲಿ ಅವಳಂತಹ ಸುಂದರಿ ಯಾರೂ ಇರಲಿಲ್ಲ. "ನನ್ನಂತಹ ಹುಡುಗಿಗೆ ಯಾರಾದರೂ ಕಾಯಲೇ ಬೇಕು. ಇವನೇನು ಮಹಾ? ಇವತ್ತು ಒಂದು ದಿನ ತಡವಾಯಿತು. ಆದರೇನಂತೆ?" ಎಂದುಕೊಂಡಳು. ಕಿಶೋರನ ಕೋಪವನ್ನು ಅವಳು ಗಮನಿಸದೆ ಹೋಗಲಿಲ್ಲ. ಆದರೆ 'ಸಾರಿ' ಎನ್ನುವುದು ತನ್ನಂತಹ ಹುಡುಗಿಗೆ ಅಭಿಮಾನ ಹಾನಿ! ಸುಮ್ಮನೆ ಕಿಶೋರನ ಎದುರು ಕುಳಿತಳು.</p>
<p>ಕಿಶೋರನಿಗೆ "ತಡವಾಗಿ ಬಂದವಳು ಅವಳು. ಅವಳೇ ಕ್ಷಮೆ ಕೇಳಿ ಮಾತನಾಡಿಸಲಿ. ನಾನೇಕೆ ಬಂದೆಯಾ ಕಂದ ಎನ್ನಲಿ" ಎಂಬ ಹಟ. ಯಾರೂ ಸೋಲಲಿಲ್ಲ. ಒಂದೆರಡು ನಿಮಿಷ ಸುಮ್ಮನೆ ಕುಳಿತರು. ಕಿಶೋರನ ಕೋಪ ತುತ್ತ ತುದಿ ಮುಟ್ಟಿತು. "ಯಾವೋನ ಹಿಂದೆ ಹೋಗಿದ್ದೆ ಇಷ್ಟು ಲೇಟ್ ಮಾಡೋದಕ್ಕೆ ?" ಎಂದ. ಈ ಮಾತನ್ನು ಕೇಳಿದ ಪ್ರೇಮ ಹಾವಿನಂತೆ ಕೆರಳಿದಳು. "ಯೂ, ಫೂಲ್, ನಾನು ನಿನ್ನ ತರಹ ಅಲ್ಲ ತಿಳ್ಕೊ, ಹೆಲ್ ವಿತ್‍ಯು" ಎಂದವಳೇ ತನ್ನ ಪರ್ಸನ್ನು ಕೈಗೆ ತೆಗೆದುಕೊಂಡಳು. ಕಿಶೋರ್ "ನೀನು ಅಲ್ಲದಿದ್ದರೆ ನಿನ್ನಂಥವರು ಸಾವಿರ ಜನ ಸಿಕ್ತಾರೆ.<br /><em>ಅಮೆರಿಕನ್ನಡದ ಕತೆಗಳು/೩೪೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೪೭</em><br />ಗೆಟ್ ಔಟ್" ಎಂದು ಕೂಗಿದ. ಪ್ರೇಮ ದಡದಡನೆ ಅಲ್ಲಿಂದ ಹೊರಟು ಟ್ಯಾಕ್ಸಿ ಹಿಡಿದಳು. ಕಿಶೋರ್ ತನ್ನ ಕಾರಿನತ್ತ ಸಾಗಿದ.</p>
<p>ತನ್ನ ಅಪಾರ್ಟ್‍ಮೆಂಟ್ ಪ್ರವೇಶಿಸಿದ ಪ್ರೇಮ ಒಂದು ಡ್ರಿಂಕ್ ಕುಡಿದಳು. ಆಗ ತಾನೆ ನಡೆದಿದ್ದ ಸಂಗತಿಯೇ ತಲೆಯ ತುಂಬ. ಶುಕ್ರವಾರದ ಸಂಜೆ ಹೇಗಿರಬೇಕು, ಕಿಶೋರನ ಜತೆ ಎಂತಹ ಸವಿಮಾತುಗಳನ್ನಾಡಬೇಕು, ಆದರೆ ಇಂದು ತಾನೊಬ್ಬಳೇ! ಸ್ವಲ್ಪ ಹೊತ್ತಿನ ನಂತರ ಕೋಪವೆಲ್ಲಾಇಳಿಯಿತು. ಬಣಬಣ ಎನ್ನಿಸಿತು. ಒಂದೇ ಸಮ ಅತ್ತಳು. "ಹೌದು, ನಾನೇ ಕಾರಣ ಇದಕ್ಕೆಲ್ಲಾ ಹೋದ ತಕ್ಷಣ ಸಾರಿ ಎಂದು ಹೇಳಬೇಕಾಗಿತ್ತು. ಆಗ ಹೀಗೆಲ್ಲಾ ಆಗುತ್ತಿರಲಿಲ್ಲ, ಸಮಾಧಾನವಾಗಿ ಸುಮಳ ಕತೆಯನ್ನೂ ಹೇಳ ಬಹುದಾಗಿತ್ತು. ಎಂತಹ ಕೆಲಸ ಮಾಡಿಬಿಟ್ಟೆ!" ಹೀಗೆಲ್ಲಾ ಒಂದು ಕ್ಷಣ ಅನ್ನಿಸಿದರೆ, ಮರುಕ್ಷಣದಲ್ಲಿ "ನಾನು ಬ್ಯೂಟಿ ಕ್ವೀನ್, ಸ್ವಲ್ಪ ಲೇಟಾಗಿ ಬಂದೆ ಅಷ್ಟೆ, ಅವನೇ ನನ್ನನ್ನು ಮಾತನಾಡಿಸಬೇಕಾಗಿತ್ತು, ಬದಲಾಗಿ ಎಷ್ಟು ಸಡಿಲವಾಗಿ ಮಾತನಾಡಿದ, ನಾನೇಕೆ ಸಾರಿ ಎನ್ನಬೇಕು" ಎಂದೆನಿಸಿತು. ಮನಸ್ಸು ಇತ್ತ, ಅತ್ತ, ಉಯ್ಯಾಲೆ ಆಡ ಹತ್ತಿತು. ಕೊನೆಗೆ 'ಒಮ್ಮೆ ನಾನು ಸಾರಿ ಎಂದು ಹೇಳಬೇಕಾಗಿತ್ತು' ಎಂಬ ತೀರ್ಮಾನ ಉಳಿದುಹೋಯಿತು. "ಈಗ ನಾನು ಸಾರಿ ಹೇಳಬಹುದೆ? ನೋ, ನೋ, ಆಗದ ಕೆಲಸ ನಾನು ಹೀಗೆ ಸೋಲಬಾರದು". ಏನೂ ಹೊಳೆಯಲಿಲ್ಲ ಪ್ರೇಮಳಿಗೆ. 'ಸಾರಿ ಎಂದು ಹೇಳಬೇಕು ಅಲ್ಲವೆ, ಹೇಳುತ್ತೀನಿ' ಎಂದವಳೆ ಬಾಗಿಲ ಬಳಿ ಹೋಗಿ 'ಸಾರಿ, ಸಾರಿ, ಸಾರಿ' ಎಂದು ಕೂಗಿ ತನ್ನ ಕುರ್ಚಿಯಲ್ಲಿ ಕುಸಿದು ಟಿ.ವಿ ಹಾಕಿಕೊಂಡಳು. ಸ್ವಲ್ಪ ಮನಸ್ಸು ಹಗುರವಾದಂತೆ ಆಯಿತು, ಸಾರಿ ಹೇಳಿ ಆಯಿತಲ್ಲ</p>
<p>ನಮ್ಮ ನಾಯಕ ಕಿಶೋರ ಕಿಡಿಕಿಡಿಯಾಗಿಯೇ ತನ್ನ ಅಪಾರ್ಟ್‍ಮೆಂಟಿಗೆ ಬಂದಿದ್ದ. "ನಂದೇನೂ ತಪ್ಪಿಲ್ಲ, ತಡವಾಗಿ ಬರೋದೂ ಅಲ್ಲದೆ, ಒಂದು ಸಲಿಯಾದರೂ ಸಾರಿ ಅಂತ ಕೂಡ ಹೇಳಲಿಲ್ಲ, ಎಂಥ ಕೊಬ್ಬು" ಎಂದು ಒಂದು ಡ್ರಿಂಕ್ ಕೊಂಡು ಹಾಕಿದ. ಟಿ.ವಿ. ಮುಂದೆ ಕುಳಿತಾಗ ಅಲ್ಲಿ ಲವ್‍ಸ್ಟೋರಿ ಒಂದು ಸಾಗಿತ್ತು. ಇವನಿಗೂ ಸಂಜೆಯ ಸಂಗತಿಯೇ ತಲೆಯ ತುಂಬ. ಕ್ರಮೇಣ ಇವನ ಕೋಪವೂ ಇಳಿಯಿತು. "ಅಲ್ಲ, ಎಂದೂ ಅವಳು ತಡವಾಗಿ ಬಂದಿಲ್ಲ. ಇವತ್ತೇಕೆ ಹೀಗಾಯ್ತು. ಬ್ಯಾಂಕಿನಲ್ಲಿ ಕೆಲಸವಿತ್ತೇನೋ! ಥೂ, ಎಂತಹ ಕೆಲಸ ಮಾಡಿಬಿಟ್ಟೆ, ಯಾಕೆ ಲೇಟು ಅಂತ ಕೇಳಿದ್ದರೆ ಏನಾಗುತ್ತಿತ್ತು, ಬದಲಾಗಿ ತುಂಬ ರಫ್ ಆಗಿ ಮಾತನಾಡಿದೆ," "ಹೌದು, ಜೆಂಟಲ್‍ಮನ್ ಆದರೆ ನಾನೇ ಸಾರಿ ಹೇಳಬೇಕು, ತೀರಾ ಮೃಗದ ರೀತಿ ನಡೆದುಕೊಂಡೆ". "ಇಲ್ಲ, ಇಲ್ಲ, ತಡವಾಗಿ ಬಂದವಳು ಅವಳು. ಆದ್ದರಿಂದ ಅವಳು ಸಾರಿ ಅನ್ನಬೇಕಿತ್ತು." - "ಇರಬಹುದು, ಆದರೆ ಕೆಟ್ಟದಾಗಿ ನಡೆದುಕೊಂಡಿದ್ದು ನಾನು. ನಾನೇ ಸಾರಿ ಹೇಳಬೇಕು," ತೀರ್ಮಾನ ಬಹಳ ಸರಳವಾಗಿತ್ತು, ಪ್ರೇಮಗಳಿಗೆ ಸಾರಿ<br />ಹೇಳಬೇಕು, ಮುಂದೆ ಯಾವಾಗಲಾದರೂ ಹೇಳಿದರೆ ಆಯಿತು ಎಂದುಕೊಂಡು ಮಲಗಲು ಹೊರಟ. ಹಾಸಿಗೆಯ ಮೇಲೂ ಇದೇ ಯೋಚನೆ, "ಸಾರಿ ಹೇಳಬೇಕು, ಆದಷ್ಟು ಬೇಗ ಆದರೆ ಹೇಗೆ?" ಸಾರಿ ಪದ ಕಾಡತೊಡಗಿತು, ಕಿಶೋರನ ನಿದ್ದೆಯನ್ನು ನಾಶಮಾಡಿತು, ಅದೇ ಯೋಚನೆ. ಕಿಶೋರನಿಗೆ ಒಂದು ಉಪಾಯ ಹೊಳೆಯಿತು, "ನಾನು ಏನಾದರೂ ಅವಳ ಮುಂದೆ ನಿಂತು ಸಾರಿ ಹೇಳುವುದಿಲ್ಲ. ಆದರೆ ಅವಳ ಮನೆಯ ಮುಂದೆ ನಿಂತು ಸಾರಿ ಎಂದು ಬಿಟ್ಟರೆ? ತಕ್ಷಣ ಅಲ್ಲಿಂದ ಹಿಂತಿರುಗಿದರೆ? ನನ್ನ ಮಾನಕ್ಕೆ ಧಕ್ಕೆ ಬರುವುದಿಲ್ಲ. "ಒಳ್ಳೆಯ ಉಪಾಯವೆನಿಸಿತು. ಮತ್ತೆ ಆತುರ, ಬಟ್ಟೆ ಬದಲಿಸಿ ಕಾರ್ ಸ್ಟಾರ್ಟ್ ಮಾಡಿದ. ಪ್ರೇಮಳ ಮನೆಯ ಬಾಗಿಲ ಮುಂದೆ ನಿಂತ. 'ಸಾರಿ, ಸಾರಿ, ಸಾರಿ' ಎಂದು ಕಿರುಚಿದ, ಸಮಾಧಾನವೆನಿಸಿತು. 'ಇನ್ನು ಹೊರಟೆ ವಾಪಸ್ಸ್' ಎಂದುಕೊಂಡ. ಇವನ 'ಸಾರಿ'ಗಳನ್ನು ಕೇಳಿ ಪ್ರೇಮಳ ಮನೆಯ ಬಾಗಿಲ ತೆರೆಯಿತು. ಮಲಗಿದ್ದ ಪ್ರೇಮ ಆಶ್ಚರ್ಯಗೊಂಡು ಓಡಿಬಂದಳು. "ಸಾರಿ ಕಿಶೋರ್, ನಾನು ಮಾಡಿದ್ದು ತಪ್ಪು. ಬ್ಯಾಂಕಿನಲ್ಲಿ... ..." "ಬಿಡು, ಪ್ರೇಮ, ಈ ತರಹ ಆಗ್ತಾ ಇರುತ್ತೆ" ಎಂದವನೆ ಕಿಶೋರ ಪ್ರೇಮಳ ಮನೆಯೊಳಗೆ ಬಂದುಬಿಟ್ಟಿದ್ದ.</p>
<p><strong><em>-ಡಾ| ಕೆ. ಶ್ರೀನಿವಾಸ್</em></strong>(ಸಿಡ್ನಿ, ಆಸ್ಟ್ರೇಲಿಯ)</p>
<p>
<strong>ನಿರ್ಧಾರ</strong>
</p>
<p>
<em>ಮಗಳನ್ನು ಮಾದರಿ ಹುಡುಗಿಯಾಗಿ ಬೆಳೆಸುವ, ರಮಾನಂದರಾಯರ ಕನಸಿನ ಗೋಪುರ ಎಷ್ಟೆತ್ತರಕ್ಕೆ ಬೆಳೆದಿತ್ತು! ಎಷ್ತು ಕಾಲ ಉಳಿಯಿತು?</em>
</p>
<p>ಮೀಡಿಯಾದ ಲೋಕಲ್ ಟ್ರೇನ್ ಸಾಗಿತ್ತು. ರಮಾನಂದರಾಯರು ಕುಳಿತಲ್ಲಿಂದಲೇ ತಮ್ಮ ಪಕ್ಕದಲ್ಲಿ ಕುಳಿತವರ ಕಡೆ ದೃಷ್ಟಿ ಹಾಯಿಸಿದರು. ಕುಳಿತವರ ಪೈಕಿ ಕೆಲವು ಪರಿಚಿತ ಮುಖಗಳು. ನಿತ್ಯವೂ ಅದೇ ಸಮಯಕ್ಕೆ ಅದೇ ಟ್ರೇನ್ ಹಿಡಿಯುತ್ತಿದ್ದರು. ಕೆಲವರು ಸಾಯಂಕಾಲದ ಪತ್ರಿಕೆಯ ಹಾಳೆಯನ್ನು ತಿರುವುತ್ತಿದ್ದರೆ, ಇನ್ನೂ ಕೆಲವರು ದಿನದ ಕೆಲಸದಿಂದ ಸೋತು ಕುಳಿತಲ್ಲೆಯೇ ತೂಕಡಿಸುತ್ತಿದ್ದರು. ಬಲಗಡೆ ಕುಳಿತ ಸುಮಾರು ನಲವತ್ತೈದು ವರ್ಷದ ಹೆಂಗಸೊಬ್ಬಳು ಶೂನ್ಯ ದೃಷ್ಟಿಯಿಂದ ಕಿಟಕಿಯ ಹೊರಗೆ ನೋಡುತ್ತಿದ್ದಳು. ಬೆಳಿಗ್ಗೆ ಕೆಲಸಕ್ಕೆ ಹೊರಟಾಗ ಅವಳು ಅತ್ಯಂತ ಶ್ರಮ ವಹಿಸಿ ಮುಖವನ್ನು ಅಲಂಕರಿಸಿರಬೇಕು. ಆದರೆ ಎಂಟು ಘಂಟೆಯ ದುಡಿಮೆಯ ಪರಿಣಾಮವಾಗಿ ಈಗ ಅವೆಲ್ಲವೂ ಮಾಸಿ ಅವಳ ಮುಖದಲ್ಲಿನ ಸುಕ್ಕೂ ಎದ್ದು ಕಾಣುತ್ತಿದ್ದವು. ವಯಸ್ಕರಿಗೆ ತಮ್ಮ ಮನೆ, ಸಂಸಾರದ ಚಿಂತೆಯಾದರೆ ಆಗತಾನೇ ಹೊಸ ಜಗತ್ತಿನಲ್ಲಿ ಅಡಿಯಿಡುತ್ತಿರುವ ಎಳೆ ವಯಸ್ಸಿನವರಿಗೆ ಅದಾವುದರ<br /><em>ಅಮೆರಿಕನ್ನಡದ ಕತೆಗಳು/೩೪೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೪೯</em><br />ಪರಿವೆಯೂ ಇಲ್ಲ.</p>
<p>ರಾಯರ ದೃಷ್ಟಿ ಅವರ ಮುಂದೆ ಕುಳಿತ ಜೋಡಿಯ ಕಡೆ ಹರಿಯಿತು. ಹುಡುಗಿಗೆ ಸುಮಾರು ಹದಿನೆಂಟು ವರ್ಷ. ಹುಡುಗನಿಗೆ ಇಪ್ಪತ್ತು ವರ್ಷವಿರಬೇಕು. ಅವರು ತಮ್ಮ ಪಕ್ಕದಲ್ಲಿ ಕುಳಿತವರ ಕಡೆ ಗಮನವೇ ಕೊಟ್ಟಂತಿರಲಿಲ್ಲ. ಒಬ್ಬರ ಹೆಗಲ ಮೇಲೆ ಒಬ್ಬರು ಕೈ ಹಾಕಿ, ತಮ್ಮಷ್ಟಕ್ಕೆ ಮಾತನಾಡುತ್ತಾ ಇಬ್ಬರೂ ತಮ್ಮದೇ ಆದ ಜಗತ್ತಿನಲ್ಲಿದ್ದರು. ರಾಯರಿಗೆ ಮಗಳ ನೆನಪಾಯಿತು...</p>
<p>ರಮಾನಂದರಾಯರು ಅಮೇರಿಕಕ್ಕೆ ಬಂದು ಹತ್ತು ವರ್ಷಗಳಾಗಿದ್ದವು. ಹತ್ತು ವರ್ಷಗಳಿಂದಲೂ ಅವರು ಫಿಲೆಡಲ್ಫಿಯಾದಲ್ಲಿಯೇ ನೆಲೆಸಿದ್ದರು. ರಾಯರ ಅಚ್ಚು ಮೆಚ್ಚಿನ ಮಗಳು ಮೀನಾ. ಅವರು ಇಲ್ಲಿ ಬಂದಾಗ ಮೀನಾ ಆರು ವರ್ಷದ ಹುಡುಗಿ. ತಂದೆಯ ರೂಪವನ್ನು ಅವಳು ಪಡೆದಿದ್ದಳು. ಒಬ್ಬಳೇ ಮಗಳೆಂದು ಸ್ವೇಚ್ಛೆಯಿಂದ ಬೆಳೆಸಿದ್ದರು. ಭಾರತಕ್ಕೆ ಹಿಂದಿರುಗಲು ಅವರಿಗೆ ಎಂದೋ ಮನಸ್ಸಾದರೂ, ತಮ್ಮ ಮಗಳಿಗೆ ಕಷ್ಟವಾಗಬಹುದೆಂದೂ. ಅವಳ ವಿದ್ಯಾಭ್ಯಾಸಕ್ಕೆ ಅಡ್ಡಿ ಬರಬಹುದೆಂದೂ ಹೋಗುವ ವಿಚಾರ ಮುಂದೂಡುತ್ತಿದ್ದರು. 'ಮುಂದಿನ ವರ್ಷ ಹಿಂದಿರುಗಲೇ ಬೇಕು' ಎಂದು ರಾಯರು ನಿಶ್ಚಯಿಸಿದ್ದು ಹಲವಾರು ವೇಳೆ. ಆದರೆ ಹಾಗೆ ನಿಶ್ಚಯಿಸಿ ನಾಲ್ಕು ವರ್ಷಗಳು ಕಳೆದಿದ್ದರೂ ರಾಯರು ಯಾವ ನಿರ್ಧಾರಕ್ಕೂ ಬಂದಿರಲಿಲ್ಲ.</p>
<p>ನಿಲ್ದಾಣ ಸಮೀಪಿಸುತ್ತಿದ್ದುದರಿಂದ ಎದುರಿಗೆ ಕುಳಿತಿದ್ದ ಹುಡುಗ ಹುಡುಗಿಯನ್ನು ಚುಂಬಿಸಿ ಬೀಳ್ಕೊಟ್ಟ. ಆಕೆ ಹ್ಯಾಂಡ್ ಬ್ಯಾಗ್ ತೆಗೆದುಕೊಂಡು "ಸೀ ಯು ಟುಮಾರೋ" ಎಂದು ಬಾಗಿಲಿನತ್ತ ಕಾಲಿಟ್ಟಳು.</p>
<p>ಇತ್ತೀಚೆಗೆ ತಮ್ಮ ಮಗಳಲ್ಲಿ ಆದ ಬದಲಾವಣೆಯನ್ನು ರಾಯರು ಗಮನಿಸಿದ್ದರು. ಒಂದು ದಿನ ಡೇವಿಡ್ ಮನೆಗಾದರೆ, ಇನ್ನೊಂದು ದಿನ ಮೇರಿ, ಬೋರ್.... ಎಂದು ಮೀನಾ ಮನೆಯಲ್ಲಿ ಇರುವುದೇ ಈಗ ಕಡಿಮೆಯಾಗುತ್ತಿತ್ತು. ಮಗಳು ಮಾಡುವುದು ಸರಿಯೇ ತಪ್ಪೇ? ಎಂದು ನಿರ್ಧರಿಸುವ ಸ್ಥಿತಿಯಲ್ಲಿ ರಾಯರಿರಲಿಲ್ಲ. ಆ ರೀತಿ ಮಗಳನ್ನು ಬೆಳೆಸಿದ ತನ್ನ ತಪ್ಪೋ? ಅಥವಾ ಆಕೆ ಬೆಳೆಯುತ್ತಿರುವ ವಾತಾವರಣವೋ? 'ಇದು ನಿನ್ನ ತಪ್ಪು. ನಾಲ್ಕು ವರ್ಷದ ಮೊದಲೇ ಭಾರತಕ್ಕೆ ಹಿಂದಿರುಗಿದ್ದರೆ ಈ ಪರಿಸ್ಥಿತಿ ಒದಗುತ್ತಿತ್ತೆ?' ಎಂದು ವಿವೇಕ ಹೇಳುತ್ತಿತ್ತು. ಆದರೆ ತಪ್ಪು ತಮ್ಮದೆಂದು ರಾಯರು ಒಪ್ಪಿಕೊಳ್ಳಲು ಸಿದ್ದರಿರಲಿಲ್ಲ.</p>
<p>"ಮೀಡಿಯಾ ನೆಕ್ಸ್ಟ್"</p>
<p>ಗಾರ್ಡ್‍ನ ಸ್ವರ ರಾಯರ ವಿಚಾರ ಲಹರಿಗೆ ಕಡಿವಾಣ ಹಾಕಿತು. ನಿಲ್ದಾಣದಲ್ಲಿ ಇಳಿದು, ರಸ್ತೆ ದಾಟಿದೊಡನೆ ಎದುರುಗಡೆ ಕಾಣುವುದು 'ಸೆವೆನ್-ಇಲೆವೆನ್ ಸ್ಟೋರ್'.<br />ರಾಯರು ಪೇಪರ್ ತರಲು ಅಂಗಡಿಯತ್ತ ಕಾಲಿಟ್ಟರು. ಅಂಗಡಿಯ ಹೊರಗಡೆ ಏಳೆಂಟು ಹುಡುಗ - ಹುಡುಗಿಯರು ಐಸ್ ಕ್ರೀಮ್ ತಿನ್ನುತ್ತಿದ್ದರು. ಎಲ್ಲರೂ ಬ್ಲೂ ಜೀನ್ಸ್ ಧರಿಸಿ ಉದ್ದ ಕೂದಲು ಬೆಳೆಸಿದ್ದರಿಂದ ಆ ಗುಂಪಿನ ಮಧ್ಯೆ ಹುಡುಗರು ಹುಡುಗಿಯರನ್ನು ವಿಂಗಡಿಸುವುದು ಕಷ್ಟವಾಗಿತ್ತು.</p>
<p>ಪೇಪರ್ ತೆಗೆದುಕೊಂಡು ರಾಯರು ಅಂಗಡಿಯಿಂದ ಹೊರ ಬಿದ್ದರು. 'ಈ ಮಕ್ಕಳ ತಂದೆತಾಯಿಯರಿಗೆ ತಮ್ಮ ಮಕ್ಕಳು ಎಲ್ಲಿದ್ದಾರೆ? ಏನು ಮಾಡುತ್ತಿದ್ದಾರೆ ಎಂಬ ಅರಿವಿದೆಯೇ? ರಾತ್ರಿ ಏಳೂವರೆ ಘಂಟೆಯಾದರೂ ಬೀದಿಯಲ್ಲಿ ಅಲೆದಾಡುತ್ತಿದ್ದಾರೆ..! -ಮಗಳು ಮೀನಾಳ ನೆನಪಾಗುತ್ತಲೇ ರಾಯರ ನಡಿಗೆಯ ವೇಗ ಇಮ್ಮಡಿಸಿತು.</p>
<p>ಮನೆಯ ಹತ್ತಿರ ಬರುತ್ತಿದ್ದಂತೆಯೇ ಪಕ್ಕದ ಮನೆಯ ಮಿಡಲ್‍ಬ್ರೂಕ್ ಎದುರಾದ.</p>
<p>"ಹಾಯ್" ಎಂದ.</p>
<p>"ಹಾಯ್" ಹೇಳಿ ರಾಯರು ತಮ್ಮ ನಡಿಗೆಯನ್ನು ಇನ್ನಷ್ಟು ಚುರುಕು ಮಾಡಿದರು. ಅವನನ್ನು ರಾಯರು ಮೂರು ವರ್ಷದಿಂದ ಬಲ್ಲರು. ಆದರೆ ಪ್ರತೀಸಲವೂ 'ಹಾಯ್' ಮತ್ತು ಒಂದೆರಡು ವಾಕ್ಯಗಳಲ್ಲಿಯೇ ಅವರ ಮಾತುಕತೆ ಮುಕ್ತಾಯವಾಗುತ್ತಿತ್ತು. ಮಿಡಲ್‍ಬ್ರೂಕ್‍ನಿಗೆ ಅವನ ಗೆಳೆಯರ ಕೂಟ ಸಾಕಷ್ಟಿರುವಾಗ ಭಾರತೀಯನ ಸಂಗದಲ್ಲಿ ಆಸಕ್ತಿ ವಹಿಸಿರಲಿಲ್ಲ. ರಾಯರೂ ಅವನ ಗೆಳೆತನ ಅಪೇಕ್ಷಿಸಿರಲಿಲ್ಲ. ಅವನ ಹೆಂಡತಿ, ಮಕ್ಕಳ ವಿಷಯ ಹೆಂಡತಿ ಸರೋಜ ಆಗಾಗ್ಗೆ ಹೇಳುತ್ತಿದ್ದಳು. ಎಲ್ಲದ್ದಕ್ಕೂ 'ಹೂಂ' ಗುಟ್ಟುತ್ತಿದ್ದರೇ ಹೊರತು ರಾಯರು ವಿಶೇಷ ಆಸಕ್ತಿ ತೋರಿಸಿರಲಿಲ್ಲ.</p>
<p>ಮನೆಯ ಒಳಗೆ ಕಾಲಿಡುತ್ತಲೇ ರಮಾನಂದರಾಯರು "ಮೀನಾ ಎಲ್ಲಿ?" ಎಂದರು.</p>
<p>ಆಗತಾನೇ ಚಪಾತಿ ಮಾಡುವುದನ್ನು ಮುಗಿಸಿ ಕರವಸ್ತ್ರದಲ್ಲಿ ಕೈ ಒರೆಸಿಕೊಳ್ಳುತ್ತಿದ್ದ ಸರೋಜ "ಇವತ್ತು ಜೂಲಿ ಮನೆಯಲ್ಲಿ ಪಾರ್ಟಿ ಇದೆ. ಅದಕ್ಕೆ ಮೇರಿ ಮನೆಗೆ ಹೋಗಿ 'ಹೇರ್ ಸೆಟ್' ಮಾಡಿ ಅಲ್ಲಿಂದಲೇ ಪಾರ್ಟಿಗೆ ಹೋಗುತ್ತಾಳೆಯಂತೆ" ಎಂದಳು.</p>
<p>ರಾಯರಿಗೆ ಸಿಟ್ಟೇರಿತು. ಕೋಟನ್ನು ತೆಗೆದು ಸೋಫಾದ ಮೇಲೆ ಬಿಸಾಡಿದರು. ಸರೋಜಳಿಗೂ ಗಂಡನ ಇಂದಿನ ವರ್ತನೆ ವಿಚಿತ್ರವಾಗಿ ಕಂಡಿತು. ರಾಯರು ಮಗಳಿಗೆ ಎಷ್ಟು ಹೊತ್ತಿಗೂ, ಎಲ್ಲಿ ಹೋಗಿ ಬರಲೂ ಪೂರ್ಣ ಸ್ವಾತಂತ್ರ್ಯ ಕೊಟ್ಟಿದ್ದರು.</p>
<p>ಎಷ್ಟೋ ವೇಳೆ ಸರೋಜ "ಮಗಳು ಇಲ್ಲಿಯವರ ನಡತೆಯನ್ನು ಅನುಸರಿಸುತ್ತಾಳೆ. ಹುಡುಗರೊಟ್ಟಿಗೆ ಹೋಗುತ್ತಾಳೆ" ಎಂದಾಗ ರಾಯರು ಮನಸ್ಸಿಗೆ ಹಚ್ಚಿಕೊಳ್ಳುತ್ತಿರಲಿಲ್ಲ.<br /><em>ಅಮೆರಿಕನ್ನಡದ ಕತೆಗಳು/೩೫೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೫೧</em><br />"ಮೀನಾ ಇನ್ನೂ ಸಣ್ಣವಳು" ಎಂದು ನಕ್ಕು ಸುಮ್ಮನಾಗುತ್ತಿದ್ದರು. "ನಿನಗೆ ಬಿಳಿ ಮುಖದ ಅಳಿಯ ಸಿಗುತ್ತಾನೆ " ಎಂದು ಹಾಸ್ಯ ಮಾಡುತ್ತಿದ್ದರು. ಆದರೆ ಇಂದೇಕೆ ಹೀಗೆ? ಸೋಫಾದ ಮೇಲೆ ಬಿಸಾಡಿದ ಕೋಟನ್ನು ರಾಯರು ಹ್ಯಾಂಗರ್‍ನಲ್ಲಿ ಸಿಕ್ಕಿಸಿ ಬೆಡ್‍ರೂಮಿಗೆ ಬಂದು ಟಿವಿ ಹಾಕಿದರು. ನಿತ್ಯವೂ ಟಿವಿಯ ನ್ಯೂಸ್ ಮುಗಿಯುತ್ತಲೇ ಸರೋಜ ಊಟಕ್ಕೆ ಬಟ್ಟಲಿಡುವ ಸಿದ್ಧತೆ ಮಾಡುತ್ತಿದ್ದಳು.</p>
<p>ಈ ದೇಶದ ಮೇಲೆ ತಮಗಿದ್ದ ಮೋಹ ಎಷ್ಟರ ಮಟ್ಟಿಗೆ ಎಂದು ರಾಯರಿಗೇ ತಿಳಿದಿರಲಿಲ್ಲ. ಮೋಹವೇ ಅಥವಾ ಹಣದ ಲಾಲಸವೇ? ಇಲ್ಲಿಯ ಶಾಂತ ವಾತಾವರಣ, ಸೌಕರ್ಯ ರಾಯರಿಗೆ ಮೆಚ್ಚಿದ್ದೇನೋ ಸರಿ. ಇಷ್ಟು ದಿನ ಅಲಕ್ಷಿಸಿದ ಮೀನಾಳ ಭವಿಷ್ಯದ ಸಮಸ್ಯೆ ರಾಯರ ಮುಂದೆ ಈಗ ಬೃಹದಾಕಾರ ತಾಳಿ ನಿಂತಿತು. ಎತ್ತ ಹೋದರೂ ಗೆಳೆಯ ಗೆಳತಿಯರ ಗುಂಪು ಅವಳ ಹಿಂದೆ ತಿರುಗುತ್ತಿತ್ತು. ತಾನು ಎಲ್ಲೆಲ್ಲಿ ಹೋದೆ, ಏನೇನು ಮಾಡಿದೆ ಎಲ್ಲವನ್ನೂ ಮರೆ ಮಾಚದೆ ಮೀನಾ ತಂದೆಗೆ ಹೇಳುತ್ತಿದ್ದಳು. ರಾಯರು ಕುಳಿತಲ್ಲಿಯೇ ಚಡಪಡಿಸಿದರು. ನ್ಯೂಸ್ ಕೇಳಲು ಮನಸ್ಸಾಗಲಿಲ್ಲ. ಟಿವಿ ನಿಲ್ಲಿಸಿ ರಾಯರು ಡೈನಿಂಗ್ ಟೇಬಲ್ ಮುಂದೆ ಬಂದು ಕುಳಿತರು. ಸಾಯಂಕಾಲ ತಂದಿದ್ದ ಪೇಪರ್ ಇನ್ನೂ ಹಾಗೇ ಬಿದ್ದಿತ್ತು.</p>
<p>'ಟ್ರೀನ್... ಟ್ರೀನ್.. ಟ್ರೀನ್'</p>
<p>ರಾಯರು ರಿಸೀವರ್ ಎತ್ತಿದ್ದರು.</p>
<p>"ಹಲೋ"</p>
<p>"ಹಲೋ. ಇಸ್ ಮೀನಾ ಹೋಮ್"</p>
<p>"ನೋ. ಶೀ ಇಸ್ ನೋಟ್ ಹೋಮ್"</p>
<p>"ದಿಸ್ ಇಸ್ ಡಿಕ್ ನೋರ್ಮನ್. ವೂಡ್ ಯು ಪ್ಲೀಸ್ ಆಸ್ಕ್ ಮೀನಾ ಟು ಗೀವ್ ಮಿ ಏ ಕಾಲ್"</p>
<p>"ಓ ಕೆ."</p>
<p>"ಥ್ಯಾಂಕ್ ಯು ವೆರಿ ಮಚ್"</p>
<p>ರಿಸೀವರ್ ಕೆಳಗಿಟ್ಟು ರಾಯರು ಆರಾಮಾಸದಲ್ಲಿ ಒರಗಿದರು.</p>
<p>******</p>
<p>ರಾತ್ರಿ ಜೋರಾಗಿ ಗಾಳಿ ಬೀಸುತ್ತಿತ್ತು. ಮನೆಯ ಹತ್ತಿರ ಕಾರು ನಿಂತ ಶಬ್ದ. ಒಂದು ನಿಮಿಷ ನೀರವ. 'ಗುಡ್ ನೈಟ್ ಮೀನಾ'. ಆ ಮೇಲೆ ಪುನಃ ಕಾರು ವೇಗವಾಗಿ ಹೋದ ಸದ್ದು. ರಾಯರು ಮಲಗಿದ್ದಲ್ಲಿಯೇ ಹೊರಳಾಡಿದರು. ಎದ್ದು ಹೋಗಿ ಮಗಳಿಗೆ ಯಾಕಿಷ್ಟು ತಡವಾಯಿತೆಂದು ಕೇಳಬೇಕೆನಿಸಿತು. ಆದರೆ ಸಾಧ್ಯವಾಗಲಿಲ್ಲ.</p>
<p>"ಸರೋಜಾ"</p>
<p>"ಹೂಂ"</p>
<p>"ಈ ತಿಂಗಳಲ್ಲಿ ನಾವು ಖಂಡಿತವಾಗಿ ಹಿಂದಿರುಗುವ ಸಿದ್ಧತೆ ಮಾಡಬೇಕು. ನವೆಂಬರ್ ಹದಿನೆಂಟಕ್ಕೆ ನಾನು ರಾಜೀನಾಮೆ ಕೊಡುತ್ತೇನೆ. ಇನ್ನು ಒಂದೇ ತಿಂಗಳಿದೆ. ಅಷ್ಟರಲ್ಲಿ ನೀನು ಯಾವ ಸಾಮಾನು ಬೇಕೋ ಅವೆಲ್ಲಾ ತೆಗೆದುಕೊಂಡುಬಿಡು. ಇಲ್ಲಿಂದ ಯುರೋಪಿಗಾಗಿ ಹೋಗುವಾ. ಮೀನಾಳ ವಿದ್ಯಾಭ್ಯಾಸಕ್ಕೆ ಅಡ್ಡಿಬರಬಹುದು. ಆದರೂ ಚಿಂತೆ ಇಲ್ಲ. ಈ ದೇಶದಿಂದ ಹೊರಬೀಳಲೇ ಬೇಕು.</p>
<p>"ಇನ್ನು ಆರು ತಿಂಗಳಲ್ಲಿ ಮೀನಾಳ ಶಾಲೆ ಮುಗಿಯುತ್ತದೆ ಆ ಮೇಲೆ ಯಾಕೆ ಹೋಗಬಾರದು?"</p>
<p>"ಆರು ತಿಂಗಳು, ಆರು ತಿಂಗಳೆಂದು ಹತ್ತು ವರ್ಷ ಕಳೆದವು ಸರೋಜಾ. ಈಗಲೇ ಯಾವುದಾದರೂ ತೀರ್ಮಾನಕ್ಕೆ ಬರದಿದ್ದರೆ ಇನ್ನು ಹತ್ತು ವರ್ಷಗಳೂ ಹೀಗೇ ಕಳೆಯುತ್ತವೆ"</p>
<p>ಬೆಳಿಗ್ಗೆ ಏಳೂವರೆ ಘಂಟೆಗೆ ಎಲ್ಲರೂ ಟೇಬಲ್‍ನ ಮುಂದೆ ಕುಳಿತು ಬ್ರೇಕ್‍ಫಾಸ್ಟ್ ಮಾಡುತ್ತಾ ಹತ್ತು ನಿಮಿಷ ಮಾತನಾಡುವುದು ರಾಯರ ಮನೆಯ ಪದ್ಧತಿ.</p>
<p>ಮೀನಾ ಅದಾಗಲೇ ಎದ್ದು ಎಲ್ಲರಿಗೂ ಟೋಸ್ಟ್ ಮಾಡಿ ಎಲ್ಲಾ ಗ್ಲಾಸ್‍ನಲ್ಲಿ ಓರೆನ್ಜ್ ಜೂಸ್ ಹಾಕುತ್ತಿದ್ದಳು. ರೇಡಿಯೋ ಕೂಗುತ್ತಿತ್ತು, 'ಇಟ್ ಇಸ್ ಗೋಯಿಂಗ್ ಟು ಬಿ ಏ ಬ್ಯೂಟಿಫುಲ್ ಡೇ ಟುಡೇ. ಬ್ರೈಟ್ ಎಂಡ್ ಸನ್ನೀ.. ಟೆಂಪರೇಚರ್...'</p>
<p>"ನಿನ್ನೆ ಎಷ್ಟು ಘಂಟೆಗೆ ಬಂದೆ ಮೀನಾ?"</p>
<p>"ಹನ್ನೆರಡು ಪಪ್ಪಾ! ಜೋ ನನಗೆ ಅವನ ಆಫೀಸಿನಲ್ಲಿ ಪಾರ್ಟ್ ಟೈಮ್ ವೀಕ್ ಎಂಡಿನ ಕೆಲಸ ಕೊಡಿಸುತ್ತೇನೆಂದು ಹೇಳಿದ್ದಾನೆ. ಮತ್ತೆ ಮುಂದಿನ ವರ್ಷ ಕಾಲೇಜಿಗೆ ಹೋಗಲು ನನಗೆ ಏನೂ ಕಷ್ಟವಾಗುವುದಿಲ್ಲ. ಪಪ್ಪಾ... ಮೇರಿ ಮೊನ್ನೆಯಷ್ಟೆ ಫ್ಲೊರಿಡಾದ ಡಿಸ್ನಿ ವರ್ಲ್ಡ್‍ಗೆ ಹೋಗಿ ಬಂದಳು. ಅವಳಿಗೆ ಅದನ್ನು ಎಷ್ಟು ವರ್ಣಿಸಿದರೂ ಸಾಲದು. ನಾವು ಸಹ ಮುಂದಿನ ವರ್ಷ ಅಲ್ಲಿ ಹೋಗುವಾ ಅಲ್ಲವೇ ಪಪ್ಪಾ..."</p>
<p>"ಹೂಂ"</p>
<p>ನಿಮಿಷ ಮಾತ್ರದಲ್ಲಿ ರಮಾನಂದರಾಯರು ಕಟ್ಟಿದ ಗಾಳಿಗೋಪುರ ಕುಸಿದಿತ್ತು. ಬೆಳಗಾಗುತ್ತಲೇ ಹಿಂದಿರುಗುವ ತಮ್ಮ ನಿರ್ಧಾರವನ್ನು ಮಗಳಿಗೆ ಹೇಳಬೇಕೆಂದೂ, ಅವಳು ಕೇಳಬಹುದಾದ ಪ್ರಶ್ನೆಗಳಿಗೆಲ್ಲಾ ಸಮರ್ಪಕ ಉತ್ತರ ಸಿದ್ಧಪಡಿಸಿಟ್ಟಿದ್ದರು. ಆದರೆ ಮೀನಾ ಕೇಳಿದ ಈ ಪ್ರಶ್ನೆಗೆ ರಾಯರ ಬಳಿ ಉತ್ತರವಿರಲಿಲ್ಲ.<br /><em>ಅಮೆರಿಕನ್ನಡದ ಕತೆಗಳು/೩೫೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೫೩</em><br />ರಾಯರಿಗರಿವಿಲ್ಲದಂತೆಯೇ ಅವರ ಬಾಯಿ ಹೂಂಗುಟ್ಟಿತ್ತು.</p>
<p>ಸರೋಜ ರಾಯರ ನಿರ್ಧಾರ ಈ ರೀತಿಯೇ ಕೊನೆಗೊಳ್ಳುವುದೆಂದು ಊಹಿಸಿದ್ದಳೋ ಏನೋ? ಆಕೆ ನಗುತ್ತಿದ್ದಳು. ರಾಯರನ್ನು ಅಣಕಿಸುವಂತಿತ್ತು ಆ ನಗು.</p>
<p><strong><em>-ಪೂರ್ಣಿಮಾ ಹೆಬ್ಬಾರ್</em></strong>(ಪೆನ್ಸ್ ಕೋಲಾ, ಫ್ಲೋರಿಡಾ)</p>
<p>
<strong>ವಿದ್ಯಾಳ ವಿಧಿ</strong>
</p>
<p>ನಾನು ಅಮೇರಿಕಕ್ಕೆ ಹೋಗುತ್ತಾ ಇದ್ದೇನಂತ ಹೇಳಿ ಬರೋಣ ಅಂದುಕೊಂಡು ನನ್ನ ಆಪ್ತ ಮಿತ್ರನಾದ ವಾಸು ಮನೆಗೆ ಹೋದೆ. ಡೋರ್ ಬೆಲ್ ಮಾಡಿದರೆ ಯಾರೂ ಬಾಗಿಲು ತೆರೆಯುವುದು ಕಾಣಲಿಲ್ಲ. ಗಟ್ಟಿಯಾಗಿ ಮಾತುಗಳು ಕೇಳಿಸುತಿತ್ತು. ನನಗೂ ಕುತೂಹಲವಾಯಿತು, ಏನು ಗಲಾಟೆ ಎಂತ ಕಿವಿ ಕೊಟ್ಟು ಕೇಳುವ ಅನ್ನಿಸಿತು.</p>
<p>"ನಾನು ಅಷ್ಟು ಬಡ್ಕೊಂಡೆ. ಹೆಣ್ಣು ಹುಡುಗಿ ಒಬ್ಬಳನ್ನು ಫಾರೀನ್‍ಗೆ ಕಳುಹಿಸುವುದು ಬೇಡ ಅಂತ. ನನ್ನ ಮಾತು ಕೇಳಿದರೆ ತಾನೆ". ಇದು ವಾಸುದೇವಯ್ಯನವರ ಮಾತು.</p>
<p>"ಈಗ ಏನು ಅಂಥಾದ್ದು ಆಗಿಹೋಯ್ತುಂತ ನೀವು ಇಷ್ಟು ಗಲಾಟೆ ಮಾಡೋದು? ನಮ್ಮ ವಿದ್ಯಾ ಅಂಥವಳಲ್ಲ". -ಇದು ಶ್ರೀಮತಿ ವಾಸುದೇವಯ್ಯ ಅಂದರೆ ಜಾನಕಿ ಅಮ್ಮನವರ ಮಾತು.</p>
<p>"ಇನ್ನು ಏನು ಆಗ್ಬೇಕೆ?, ಗೊತ್ತಾಯಿತಲ್ಲ ನಿನ್ನ ಮಗಳ ಪ್ರೇಮನಾಟಕ. ಸದ್ಯ ಇಷ್ಟರಲ್ಲೇ ಇದೆಯೋ ಅಥವಾ ಎಲ್ಲಿಯವರೆಗೆ ಮುಂದುವರಿದೆಯೋ ದೇವರೆ ಬಲ್ಲ".</p>
<p>"ಸಾಕು ಸಾಕು. ಹಾಗೆಲ್ಲಾ ಕೆಟ್ಟದ್ದನ್ನು ಅನ್ನಬೇಡಿ ಅಂದ್ರೆ. ನಮ್ಮ ವಿದ್ಯಾ ತನಗೆ ಒಬ್ಬ ನಮ್ಮೂರಿನವ ಸ್ನೇಹಿತ ಇದ್ದಾನೆ. ತುಂಬಾ ಒಳ್ಳೇ ಗುಣವಂತ, ವಿದ್ಯಾವಂತ ಕೂಡಾ. ಡಾಕ್ಟ್ರೇಟ್ ಮಾಡ್ತಿದ್ದಾನೆ, ಅಂತ ತಾನೇ ಬರೆದಿರೋದು. ನೀವೇ ಅದನ್ನ ಅಪಾರ್ಥ ಮಾಡಿಕೊಂಡು ಸುಮ್ಮನೆ ಏನೇನೋ ಅನ್ತೀರಿ" ಎಂದಳು ಜಾನಕಿ.</p>
<p>"ಜಾನಕಿ, ನಿನಗೆ ಗೊತ್ತಿಲ್ಲ ಕಣೇ. ವಿದ್ಯಾಳಿಗೆ ಅಮೇರಿಕದಲ್ಲಿ ಬೇರೆಯಾರು ಸ್ನೇಹಿತರೆ ಇಲ್ವಾ? ಈಗ ಅವಳು ಹೋಗಿ ಮೂರು ವರ್ಷವಾಯ್ತಲ್ಲ. ಯಾವಾಗಲಾದರೂ ಸ್ನೇಹಿತರ ಬಗ್ಗೆ ಬರೆದಿದ್ದಳಾ? ಈಗ ಮಾತ್ರ ಈ ಸ್ನೇಹಿತನ ವಿಷಯ ಬರೆದರೆ ಅರ್ಥವೇನು? ತುಂಬಾ ಕಲ್ತಿದ್ದಾನೆ, ಒಳ್ಳೆಯವ ಹಾಗೆ, ಹೀಗೆ ಅಂತ ಯಾಕೆ ಬರಿಬೇಕು? ನೋಡು ನಿನಗೆ ಲೋಕದ ಅನುಭವವಿಲ್ಲ. ಇದು ಪೀಠಿಕೆ ಬೇಕಾದ್ರೆ ನೋಡು. ಇನ್ನೊಂದು ಪತ್ರದಲ್ಲಿ ನಾನು ಅವನನ್ನು ಮದುವೆ ಮಾಡಿಕೊಳ್ತೇನೆ<br />ಅಂತ ಬರೀತಾಳೆ".</p>
<p>ಸಾಕು ಬಿಡಿ ನಿಮ್ಮ "ನ್ಯಾರೋಮೈಂಡೆಡ್‍ನೆಸ್" ನಮ್ಮ ವಿದ್ಯಾ ಎಷ್ಟು ಮಾತ್ರಕ್ಕೂ ಹಾಗೆಲ್ಲ ಸಿಕ್ಕಿಬೀಳುವವಳಲ್ಲ. ತುಂಬಾ ಜವಾಬ್ದಾರಿ ಹುಡುಗಿ ನೀವು ಅವಳನ್ನು ಸರಿಯಾಗಿ ಅರ್ಥಮಾಡಿಕೊಂಡಿಲ್ಲ.</p>
<p>"ಏನಾದರೂ ಆಗ್ಲಿ, ನೀನು ಆಯ್ತು ನಿನ್ನ ಮಗಳು ಆಯ್ತು" ಎಂದು ಕೋಪದಿಂದ ವಾಸುದೇವಯ್ಯನವರು ಸ್ನಾನಕ್ಕೆ ಹೊರಟಂತೆ ಕಂಡಿತು.</p>
<p>ನಾನು ಡೋರ್ ಬೆಲ್ ಮತ್ತೊಮ್ಮೆ ಒತ್ತಿದೆ. 'ನನ್ನ ಮಗಳಂತೆ ನನ್ನ ಮಗಳು, ಏನೋ ಅವರ ಮಗಳು ಅಲ್ವೋ ಎಂಬಂತೆ" ಎಂದು ಗುಣಗುಟ್ಟುತ್ತಾ ಬಾಗಿಲು ತೆರೆದಳು ಜಾನಕಿ. "ಬನ್ನಿ ಬನ್ನಿ, ನಿಮ್ಮ ಸ್ನೇಹಿತರಿಗೆ ತಲೆ ಕೆಟ್ಟಿದೆ ಅಂತ ಕಾಣುತ್ತೆ. ತುಂಬಾ ಕೋಪ ಬಂದಂತಿದೆ" ಎನ್ನುತ್ತಾ ನನ್ನನ್ನು ಆಮಂತ್ರಿಸಿದಳು.</p>
<p>"ಛೆ, ಛೆ, ನಮ್ಮ ವಾಸು ನನಗೆ ಕಾಲೇಜ್ ದಿನಗಳಿಂದ ಗೊತ್ತಮ್ಮ ಜಾನಕಿ, ಅವನಿಗೆ ಸಿಟ್ಟೇ ಬರೋದಿಲ್ಲ. ಏನೋ ಅಪ್‍ಸೆಟ್ ಆಗಿರಬೇಕು ಅಷ್ಟೆ. ಅಂತ ನಾನು ಹೇಳುವಷ್ಟರಲ್ಲಿ ವಾಸುದೇವಯ್ಯನವರು ಅವರ ರೂಮಿನಿಂದ ಬಂದು "ಏ ಸುಂದರ್, ನೀನು ಸ್ವಲ್ಪ ಮುಂಚೆ ಬರಬೇಕಿತ್ತು. ನಮ್ಮ ಜಾನಕಿ ಅಮ್ಮನವರ ವಕಾಲತ್ ನೋಡಬಹುದಾಗಿತ್ತು" ಎಂದರು.</p>
<p>"ನಿಮ್ಮ ಸ್ನೇಹಿತರಿಗೆ ತೋರಿಸಿ ಲೆಟರ್, ಅವರು ಏನು ಅರ್ಥ ಮಾಡ್ತಾರೆ ನೋಡೋಣ" ಅಷ್ಟರಲ್ಲಿ ನಾನು ಕಾಫಿ ಮಾಡಿ ತರ್ತೇನೆ, ಎಂದಳು ಜಾನಕಿ.</p>
<p>ವಾಸುದೇವಯ್ಯನವರು ವಿದ್ಯಾಳ ಪತ್ರ ನನಗೆ ಓದಲಿಕ್ಕೆ ಕೊಟ್ಟರು. ನಾನು ಓದಿ ನೋಡಿ "ಇದರಲ್ಲಿ ಅಂಥಾದ್ದೇನು ಬರೆದಿದ್ದಾಳೆ, ನೀವು ಗಾಬರಿಯಾಗಲಿಕ್ಕೆ? ಏನೋ ನಮ್ಮೂರಿನವ, ಒಬ್ಬ ಸ್ನೇಹಿತ ಇದ್ದಾನೆಂತ ಬರೆದಿದ್ದಾಳೆ. ಅದರಲ್ಲಿ ತಪ್ಪೇನು" ಎಂದೆ.</p>
<p>ಜಾನಕಿಅಮ್ಮನಿಗೆ ಪಕ್ಕಬಲ ಬಂದಂತಾಯಿತು. "ಹ್ಯಾಗಿದ್ದರೂ ನಿಮ್ಮ ಮಗ ರವಿ ಅಮೇರಿಕದಲ್ಲಿದ್ದಾನಲ್ಲ. ಅವನಿಗೆ ಪತ್ರ ಬರೆದು ಗುಪ್ತವಾಗಿ ಎಲ್ಲ ವಿಚಾರಿಸಿ ಬರಲಿಕ್ಕೆ ಹೇಳಿ" ಎಂದಳು ಜಾನಕಿ ನನ್ನನ್ನು ನೋಡುತ್ತಾ.</p>
<p>"ನಾನೇ ಮುಂದಿನ ವಾರ ಅಮೇರಿಕಕ್ಕೆ ಹೋಗುತ್ತಿದ್ದೇನೆ. ಇವತ್ತು ವಿಸಾ ಸಿಕ್ಕಿತು. ನಾನೇ ಎಲ್ಲಾ ವಿಚಾರಿಸಿಕೊಂಡು ಬರ್ತೇನೆ. ವಾಸು, ಅವಳಿರುವ ಕಾಲೇಜ್ ಹೆಸರು, ವಿಳಾಸ ಇತ್ಯಾದಿಗಳನ್ನು ಬರೆದು ಕೊಡು" ಎಂದೆ ನಾನು.</p>
<p>"ಅದು ಒಳ್ಳೆ ಐಡಿಯಾ, ಹಾಗೇ ಮಾಡು. ನೀನು ಮಾತ್ರ ಗುಟ್ಟಿನಿಂದ ವಿಚಾರಿಸಬೇಕು. ವಿದ್ಯಾಳಿಗೆ ಗೊತ್ತಾದರೆ ಕಷ್ಟ" ಎನ್ನುತ್ತಾ ವಾಸುದೇವಯ್ಯನವರು ವಿದ್ಯಾಳ ಕಾಲೇಜ್ ಹೆಸರು, ವಿಳಾಸ ಇತ್ಯಾದಿಗಳನ್ನು ಬರೆದುಕೊಟ್ಟರು. ಅಲ್ಲಿಗೆ ವಾತಾವರಣ ಸ್ವಲ್ಪ<br /><em>ಅಮೆರಿಕನ್ನಡದ ಕತೆಗಳು/೩೫೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೫೫</em><br />ಶಾಂತವಾಯಿತು. ನಾನು ಕಾಫಿ ಕುಡಿದು ಅಲ್ಲಿಂದ ಹೊರಟೆ.</p>
<p>ವಾಸುದೇವಯ್ಯನವರು ಇನ್‍ಕಮ್‍ಟೇಕ್ಸ್ ಡಿಪಾರ್ಟ್‍ಮೆಂಟಿನಲ್ಲಿ ಆಫೀಸರ್ ಆಗಿ ರಿಟಾಯರ್ ಆಗಿದ್ದರು. ಅವರಿಗೆ ಜಾನಕಿ ಎರಡನೆ ಹೆಂಡತಿ. ವಾಸುದೇವಯ್ಯನವರ ಮೊದಲ ಹೆಂಡ್ತಿ ತೀರಿಕೊಂಡ ನಂತರ ಕೆಲವು ಕಾಲ ಅವರ ವಿಧವೆ ತಂಗಿ ಅವರ ಜತೆ ಇದ್ದರು. ಆ ಮೇಲೆ ಜಾನಕಿಯನ್ನು ಎರಡನೇ ಮದುವೆ ಮಾಡಿಕೊಂಡರು. ಹಾಗಾಗಿ ಜಾನಕಿಗೂ ವಾಸುದೇವಯ್ಯನವರಿಗೂ ವಯಸ್ಸಿನ ವ್ಯತ್ಯಾಸವಿತ್ತು. ಅವರ ಒಬ್ಬಳೇ ಮಗಳು ವಿದ್ಯಾ. ಹೆಸರಿಗೆ ತಕ್ಕಂತೆ ವಿದ್ಯಾ ನಿಜವಾಗಿಯೂ ಒಳ್ಳೆ ವಿದ್ಯಾವಂತಳಾಗಿದ್ದಳು. ಬೆಂಗಳೂರಿನಲ್ಲಿ ಎಂ.ಎಸ್ಸಿ ಮಾಡಿ, ಆಮೇಲೆ ಅಮೇರಿಕದಲ್ಲಿ ಮೇರಿಲ್ಯಾಂಡ್ ಯುನಿವರ್ಸಿಟಿಯಲ್ಲಿ ಡಾಕ್ಟರೇಟ್ ಮಾಡಲಿಕ್ಕೆ ಅಮೇರಿಕಕ್ಕೆ ಹೋಗಿದ್ದಳು.</p>
<p>ನಾನು ಅಮೆರಿಕಕ್ಕೆ ಬಂದು ಕೆಲವು ದಿನಗಳಾಗಿದ್ದವು. ಒಂದು ದಿನ ನನ್ನ ಮಗ ರವಿಯ ಹತ್ತಿರ ವಿದ್ಯಾ ಇರುವ ವಿಳಾಸ ಕೊಟ್ಟು ಸ್ವಲ್ಪ ಆ ಹುಡುಗಿಯನ್ನು ಪತ್ತೆ ಹಚ್ಚುವಂತೆ ಹೇಳಿದೆ.</p>
<p>"ಪಪ್ಪಾ, ಇವಳು ನಮ್ಮ ಅನುಗೆ ತುಂಬಾ ಬೇಕಾದವಳು. ನಮ್ಮ 'ಕಾವೇರಿ' ಕಾರ್ಯಕ್ರಮಕ್ಕೆ ಬರುತ್ತಾಳೆ ಅನ್ನುತ್ತಾ ರವಿ ಫೋನ್ ಮಾಡಿಯೇ ಬಿಟ್ಟ.</p>
<p>"ವಿದ್ಯಾ, ನನ್ನ ಫಾದರ್ ಊರಿಂದ ಬಂದಿದ್ದಾರೆ. ನಿಮ್ಮ ತಂದೆ ತಾಯಿಯವರನ್ನು ನೋಡಿಕೊಂಡು ಬಂದಿದ್ದಾರೆ" ಎಂದ ರವಿ.</p>
<p>"ಹೌದಾ, ಅನು ನನಗೆ ಹೇಳಲೇ ಇಲ್ಲವಲ್ಲ. ಕೆಲವು ದಿನ ಇರ್ತಾರೆ ತಾನೆ. ನನಗೆ ಅವರನ್ನು ನೋಡಬೇಕು ರವಿ" ಎನ್ನುವಷ್ಟರಲ್ಲಿ ರವಿ ಫೊನನ್ನು ಅನು ಹತ್ತಿರ ಕೊಟ್ಟ. ಅವರೊಳಗೆ ಹರಟೆ ಮಾತುಗಳಾದ ಮೇಲೆ, ಆ ಶನಿವಾರ ಸಂಜೆ ಊಟಕ್ಕೆ ಬರುವಂತೆ ಅನು ಆಮಂತ್ರಣಕೊಟ್ಟಳು.</p>
<p>ನಾನು ವಿದ್ಯಾಳನ್ನು ನೋಡಿದ್ದು ಚಿಕ್ಕ ಹುಡುಗಿಯಾಗಿರುವಾಗ. ಈಗ ಅವಳು ೨೦ ವರ್ಷದ ದೊಡ್ಡ ಹುಡುಗಿ. ಸಣ್ಣ ನಮೂನೆಯ ಹೆಂಗಸೆಂದರೂ ತಪ್ಪಾಗಲಿಕ್ಕಿಲ್ಲ, ಶನಿವಾರ ಸಾಯಂಕಾಲ ನಾಲ್ಕುವರೆ ಗಂಟೆಗೆ ಜೀನ್ಸ್‍ಪ್ಯಾಂಟ್ ಮೇಲಿಗೆ ಒಂದು "ಟಾಪ್", ತಲೆಕೂದಲು "ಬಾಬ್ ಕಟ್" ಮಾಡಿಸಿದ್ದ ಹುಡುಗಿಯೊಬ್ಬಳು ಬಂದಳು. ನಾನು ಇವಳೇ ವಿದ್ಯಾ ಇರಬೇಕು ಅಂದುಕೊಂಡೆ. ಅಷ್ಟರಲ್ಲಿ ಅವಳೇ "ಅಂಕಲ್, ಪಪ್ಪ, ಅಮ್ಮ ಚೆನ್ನಾಗಿದ್ದಾರಾ? ನೀವು ಬಂದು ಎಷ್ಟು ದಿನಗಳಾಯಿತು?" ಎಂತ ನನ್ನನ್ನು ವಿಚಾರಿಸಿದಳು ವಿದ್ಯಾ. ಜಾನಕಿ ಅಮ್ಮನವರು ಕೊಟ್ಟ ಒಂದು ಪ್ಯಾಕೆಟ್ ಅವಳಿಗೆ ಒಪ್ಪಿಸಿದೆ. ವಿದ್ಯಾ ಮತ್ತು ನನ್ನ ಸೊಸೆ ಅನು ಇಬ್ಬರು ಮಾತಾಡುತ್ತಾ ಇದ್ದು ಕೊನೆಗೆ ಎಲ್ಲರೂ ಊಟಕ್ಕೆ ಕುಳಿತೆವು. "ನಮ್ಮ ಪಪ್ಪ ನಿಮ್ಮ ಹತ್ತಿರ ಏನಾದರೂ<br />ಹೇಳಲಿಲ್ವಾ"? "ಪೀಠಿಕೆ ಶುರು ಮಾಡಿದಳು ವಿದ್ಯಾ." ನಾನು ಏನು ಗೊತ್ತಿಲ್ಲದವನಂತೆ ನಟಿಸುತ್ತಾ, ಇಲ್ಲವಲ್ಲಾ ನಿನ್ನನ್ನು ನೋಡಿಕೊಂಡು ಬರಲು ಹೇಳಿದ್ದಾರೆ. ಈಗ ನೋಡಿ ಆಯ್ತಲ್ಲಾ" ಎಂದೆ ಪರಿಹಾಸ್ಯವಾಗಿ.</p>
<p>ಅನು ಸ್ವಲ್ಪವಾಗಿ ವಿದ್ಯಾಳ ಸ್ನೇಹಿತನ ವಿಷಯ ಹೇಳಲಿಕ್ಕೆ ಶುರು ಮಾಡಿದಳು. ಆ ಸ್ನೇಹಿತನ ಹೆಸರು ಗುರುಚರಣನೆಂತಲೂ ಎಲ್ಲರೂ ಅವನನ್ನು "ಗುರು" ಎಂತ ಕರಿಯುತ್ತಾರೆಂತಲೂ ಹೇಳಿದಳು.</p>
<p>"ಹೌದೇನಮ್ಮಾ, ಅನು ಹೇಳ್ತಿರೋದು, ಯಾರು ಆ ಸ್ನೇಹಿತ. ನಮ್ಮ ಜಾತಿಯವನಾ, ಯಾವ ಊರಿನವ?" ನಾನು ವಿದ್ಯಾಳನ್ನು ಕೇಳಿದೆ.</p>
<p>ವಿದ್ಯಾ ಏನು ಸಂಕೋಚ ಪಡದೆ "ಅವರು ನಮ್ಮ ಜನಾನೆ ಅಂಕಲ್, ಮಾಧ್ವರು- ಊರು ಶಿವಮೊಗ್ಗದ ಹತ್ತಿರ ತೀರ್ಥಹಳ್ಳಿ, ಅವರು ಒಬ್ಬರೇ ಮಗ, ತುಂಬಾ ಜಾಣ" ಎಂದಳು. "ಹಾಗಾದರೆ ನಾನು ಅವರನ್ನು ಖಂಡಿತಾ ನೋಡಬೇಕು. ಏನಂತಿಯಾ ವಿದ್ಯಾ, ನಿನಗೇನು ಅಭ್ಯಂತರ ಇಲ್ಲ ತಾನೇ" ಎಂದೆ ನಾನು.</p>
<p>"ಅದಕ್ಕೇನು ಅಂಕಲ್, ಅವರಿಗೇನೂ ಜಂಬ ಇಲ್ಲ ಬೇಕಾದರೆ ನಾನೇ ಕರ್ಕೊಂಡು ಬರ್ತೇನೆ ಎಂದಳು ವಿದ್ಯಾ.</p>
<p>"ಅದೆಲ್ಲಾ ಬೇಡಮ್ಮ ನೀನು ಮತ್ತು ನಾನು ಅವರಿದ್ದಲ್ಲಿಗೆ ಹೋಗುವುದು ಚೆಂದ" ಎಂದೆ ನಾನು. ನನಗೆ ನಿಜವಾಗಿಯೂ ಅವನು ಯಾವ ಸ್ಥಿತಿಯಲ್ಲಿದ್ದಾನೆ. ಅಪಾರ್ಟ್‍ಮೆಂಟೋ ಅಥವಾ ಬರೀ ಒಂದು ರೂಮ್ ಮಾತ್ರವಾ. ರೂಮಿನಲ್ಲಿ ಬೀರ್, ವಿಸ್ಕಿ ಬಾಟ್ಲಿಗಳಿವೆಯೋ ಇತ್ಯಾದಿ. ಒಟ್ಟಿನಲ್ಲಿ ಅವನ ನಿಜಸ್ಥಿತಿಯನ್ನು ಗೊತ್ತು ಮಾಡಿಕೊಳ್ಳುವ ಕುತೂಹಲ.</p>
<p>ಮುಂದಿನ ವಾರ ವಿದ್ಯಾ ಅವಳ "ಹೊಂಡಾ" ಕಾರ್ ತಕ್ಕೊಂಡು ಬಂದೇ ಬಿಟ್ಟಳು ನನ್ನನ್ನು ಗುರುಚರಣನ ಮನೆಗೆ ಕರೆದುಕೊಂಡು ಹೋಗಲು.</p>
<p>"ವಿದ್ಯಾ ನೀನು ಅವರಿಗೆ ನಾವು ಬರುತ್ತೇವಂತ ತಿಳಿಸಿದ್ದಿಯೇನಮ್ಮ?" ಎಂದು ಕೇಳಿದೆ. "ಅಂಕಲ್ ಈ ದೇಶದಲ್ಲಿ ಮುಂಚೆನೆ ಫೋನ್ ಮಾಡದೆ ಹೆಚ್ಚಾಗಿ ಯಾರೂ ಒಬ್ಬರು ಇನ್ನೊಬ್ಬರ ಮನೆಗೆ ಹೋಗುವುದಿಲ್ಲ. ನಾನು ಗುರುವಿಗೆ ತಿಳಿಸಿದ್ದೇನೆ, ನೀವು ಅದರ ವಿಷಯ ಯೋಚನೆ ಮಾಡಬೇಡಿ" ಅಂತ ಹೇಳುತ್ತಾ ಕಾರಿನ ಬಾಗಿಲು ತೆರೆದಳು. ವಿದ್ಯಾ ಹೇಳಿದಂತೆ ಗುರುಚರಣ ನಮ್ಮ ಹಾದಿ ಕಾಯುತ್ತಾ ಇದ್ದ.</p>
<p>"ಬನ್ನಿ ಅಂಕಲ್, ವಿದ್ಯಾ ನಿಮ್ಮನ್ನು ಇಲ್ಲಿಗೆ ಕರಕೊಂಡು ಬರಬಹುದಾ ಅಂತ ಕೇಳಿದ್ಲು. ನನಗೆ ಕೆಟ್ಟ ಕೋಪ ಬಂತು. ನಮ್ಮೂರಿನವರು, ಅದರಲ್ಲೂ ಹಿರಿಯರು, ನೀನು ಖಂಡಿತಾ ಕರ್ಕೊಂಡು ಬರ್ಲೇಬೇಕು ಅಂದಿದ್ದೆ ನಾನು.</p>
<p>ಹುಡುಗನಿಗೆ ಹಿರಿಯರ ಮೇಲೆ ಅಭಿಮಾನ ಉಂಟೆಂತ ಅವನ ಮಾತಿನಿಂದ<br /><em>ಅಮೆರಿಕನ್ನಡದ ಕತೆಗಳು/೩೫೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೫೭</em><br />ಗೊತ್ತಾಯಿತು, ಅದೊಂದು "ಪ್ಲಸ್ ಪಾಯಿಂಟ್". ಮಾತಾಡುತ್ತಾ ಕೆಲವು ವಿಷಯಗಳನ್ನು ಅವನಿಂದ ತಿಳಿದುಕೊಂಡೆ. ಅವನ ಸ್ವಂತ ಊರು ತೀರ್ಥಹಳ್ಳಿ. ತಾಯಿ ಕಾಲವಾಗಿದ್ದಾಳೆ. ಅವನ ಸೋದರತ್ತೆ ಊರಿನಲ್ಲಿ ಮನೆ ನಡೆಸುತ್ತಾರೆ. ತಂದೆಗೆ ಸಣ್ಣ ಮಟ್ಟಿನ ಅಂಗಡಿ ಒಂದಿದೆ. ಇವನು ಒಬ್ಬನೇ ಮಗ ಎಂಬುದು ಗೊತ್ತಾಯಿತು. ಇವನು ಬೆಂಗಳೂರಿನ ಇಂಡಿಯನ್ ಇನ್ಸ್‍ಟಿಟ್ಯೂಟ್ ಆಫ್ ಸಾಯಿನ್ಸ್‍ನಲ್ಲಿ ಡಿಗ್ರಿ ತಕ್ಕೊಂಡು ಇಲ್ಲಿ ಡಾಕ್ಟ್ರೇಟ್ ಮಾಡುತ್ತಿದ್ದಾನೆ. ಅವನಿಂದ ಅವನ ತಂದೆ ವಿಳಾಸವೂ ಗೊತ್ತಾಯಿತು.</p>
<p>"ಯಾಕೆ ಅಂಕಲ್, ನಮ್ಮ ತಂದೆ ವಿಳಾಸ" ಎಂದ ಗುರುಚರಣ ನಗುತ್ತಾ.</p>
<p>"ನೋಡಪ್ಪಾ, ನಾನು ನಿನ್ನನ್ನು ನೋಡಿ ಬಂದಿದ್ದೇನಂತ ನಿನ್ನ ತಂದೆಯವರಿಗೆ ಹೇಳಿದರೆ ಆವರ ಮನಸ್ಸಿಗೆ ತುಂಬಾ ಸಂತೋಷವಾದೀತು. ಅದಕ್ಕೋಸ್ಕರವೇ ಕೇಳಿದೆ" ಎಂದೆ ನಾನು. ವಿದ್ಯಾ ಕಾಫಿ ಮಾಡಿದ್ದಳು. ಗುರುಚರಣ ಕೇಕ್ಸ್, ಕುಕ್ಕೀಸ್ ಅಂತ ಏನೇನೋ ತಂದಿಟ್ಟಿದ್ದ. ಅಂತೂ ಕಾಫಿ ಕುಡಿದು ಅಲ್ಲಿಂದ ಹೊರಟೆವು.</p>
<p>ದಾರಿಯಲ್ಲಿ ಡ್ರೈವ್ ಮಾಡುತ್ತಾ ವಿದ್ಯಾ ನನ್ನ ಹತ್ತಿರ ತಾನು ಅವನನ್ನು ಪ್ರೀತಿಸುವುದಾಗಿಯೂ, ಹೇಗಾದರೂ ಮಾಡಿ ಅವಳ ತಂದೆ ತಾಯಿ ಇದನ್ನು ಒಪ್ಪುವಂತೆ ಮಾಡಬೇಕೆಂದು ತುಂಬಾ ವಿನಯದಿಂದ ಹೇಳಿದಳು.</p>
<p>"ಹುಡುಗನಿಗೆ ಅಷ್ಟೊಂದು ಅನುಕೂಲ ಇರುವಂತೆ ಕಾಣುವುದಿಲ್ಲವಲ್ಲ ವಿದ್ಯಾ, ನಿಮ್ಮ ಅಂತಸ್ತಿಗೆ ಅವನು ಸರಿಹೋಗಲಿಕ್ಕಿಲ್ಲ" ಎಂದೆ ನಾನು.</p>
<p>"ಅಂಕಲ್, ಅಂತಸ್ತು ಯಾಕೆ? ಹೇಗಿದ್ದರೂ ನಾವು ಈ ದೇಶದಲ್ಲೇ ಇರುವುದೆಂತ ಮಾಡಿದ್ದೇವೆ ಇಲ್ಲಿ ಪ್ರತಿಯೊಬ್ಬನು ಕಷ್ಟಪಟ್ಟು ಕೆಲಸ ಮಾಡ್ಲೆ ಬೇಕು. ಅದೇನೂ ದೊಡ್ಡ ಪ್ರಾಬ್ಲಮ್ ಅಲ್ಲ" ಎಂದಳು ವಿದ್ಯಾ.</p>
<p>ಅದನ್ನು ಕೇಳಿದೊಡನೆ ಇವರ ಪ್ರೇಮ ಕಥೆ ಸ್ವಲ್ಪ ಮುಂದೇನೆ ಹೋಗಿದೆ ಎಂತ ಗೊತ್ತಾಯಿತು. ನಾನು ಸುಮ್ಮನಿದ್ದೆ. "ಯಾವುದಕ್ಕೂ ಹುಡುಗನ ಫೋಟೊ ಒಂದು ಕೊಡು ವಿದ್ಯಾ" ಎಂದೆ. ಗುರುಚರಣನ ಫೋಟೊ ಸಿಕ್ಕಿದೊಡನೆ ನಾನು ಎಲ್ಲಾ ವಿಷಯಗಳನ್ನು ವಿವರವಾಗಿ ಬರೆದು ಆ ಪತ್ರದ ಜತೆ ಗುರುಚರಣನ ಫೋಟೊ ಇಟ್ಟು ವಾಸುದೇವಯ್ಯನವರಿಗೆ ಒಂದು ಪತ್ರ ಬರೆದೆ.</p>
<p>ನಾನು ಸುಮಾರು ಒಂದೆರಡು ವಾರ ಅಮೇರಿಕದ ಬೇರೆ ಬೇರೆ ಸ್ಥಳಗಳನ್ನು ನೋಡಿದ ಮೇಲೆ ನನ್ನ ಮಗ ರವಿಯ ಮನೆಯಲ್ಲಿದ್ದೆ. ಒಂದು ದಿನ ರಾತ್ರಿ ೧೧ ಗಂಟೆಗೆ ಫೋನ್ ರಿಂಗ್ ಆಯ್ತು. ರವಿ ಫೋನ್ ತಕ್ಕೊಂಡ. "ಪಪ್ಪಾ, ನಿಮಗೆ ಫೋನ್ ಇಂಡಿಯಾದಿಂದ" ಎಂದ ರವಿ. ಇದು ಯಾರಪ್ಪಾ, ಇಂಡಿಯಾದಿಂದ ನನಗೆ ಫೋನ್ ಮಾಡುವವರು ಎಂತ ಯೋಚಿಸುತ್ತಾ ಫೋನ್ ಇದ್ದಲ್ಲಿಗೆ ಹೋದೆ. ಆಗ<br />ನೆನಪಾಯಿತು. ನಾನು ಇಲ್ಲಿಗೆ ಬರುವ ಮುಂಚೆ ಇಲ್ಲಿಯ ವಿಳಾಸ ಮತ್ತು ಫೋನ್ ನಂಬರ್ ವಾಸುದೇವಯ್ಯನವರಿಗೆ ಕೊಟ್ಟದ್ದು.</p>
<p>"ಸುಂದರ್, ನಾನು ವಾಸು ಮಾತಾಡೋದು. ಇಲ್ಲಿ ಜಾನಕಿ ಪರಿಸ್ಥಿತಿ ಹದಗೆಟ್ಟಿದೆ. ನೀನು ಕೂಡಲೇ ವಿದ್ಯಾಳನ್ನು ಕರಕೊಂಡು ಬಾ ಪ್ಲೀಸ್. "ಐ ಏಮ್ ಡೆಸ್ಪರೇಟ್, ವಿದ್ಯಾಳನ್ನು ಖಂಡಿತ ಕರಕೊಂಡು ಬಾ". "ಏನಾಯ್ತೋ ವಾಸು, ಯಾಕೆ ಗಾಬರಿಯಾಗ್ತಿ"</p>
<p>"ನಾನು ಏನು ಹೇಳುವ ಸ್ಥಿತಿಯಲ್ಲಿ ಇಲ್ಲ ಸುಂದರ್, ಥಿou ಛಿome ಚಿಟoಟಿg ತಿiಣh ಗಿiಜಥಿಚಿ" ನಾನು ಕೂಡಲೇ ವಿದ್ಯಾಳಿಗೆ ಫೋನ್ ಮಾಡಿ ವಿಷಯ ತಿಳಿಸಿದೆ. ಅವಳಿಗೆ "ಶಾಕ್" ಆಯ್ತು. ಆದರೂ ಸುಧಾರಿಸಿಕೊಂಡು ಮರುದಿನವೇ ನಾವು ಬೆಂಗಳೂರಿಗೆ ಹೋದೆವು. ವಾಸು ಏರ್‍ಪೋರ್ಟಿಗೆ ಬಂದಿರಲಿಲ್ಲ. ನಾನು ಕೂಡಾ ಅವರು ಬರುವರೆಂದು ನಿರೀಕ್ಷಿಸಿರಲಿಲ್ಲ. ಮನೆಗೆ ಹೋದ ಮೇಲೆ ಗೊತ್ತಾಯಿತು. ಜಾನಕಿ ಆತ್ಮಹತ್ಯೆ ಮಾಡಿಕೊಂಡಿದ್ದಾಳೆಂತ.</p>
<p>"ಸುಂದರ್, ನನಗ್ಯಾಕೆ ದೇವರು ಈ ತರದ ಶಿಕ್ಷೆ ಕೊಡ್ಬೇಕಿತ್ತು. ನಾನು ಮಾಡಿದ ತಪ್ಪಾದರೂ ಏನು? ಮೊದಲನೆ ಹೆಂಡ್ತಿ ತೀರಿಕೊಂಡ ಮೇಲೆ ಇವಳನ್ನು ಲಗ್ನ ಮಾಡಿಕೊಂಡೆ. ಇವಳಿಗೂ ಈ ತರದ ಸ್ಥಿತಿ ಬರಬೇಕೆ? ನಾನು ಮಹಾಪಾಪಿ" ಎಂತ ಅಳುತ್ತಾ ಹೇಳಿದರು ವಾಸುದೇವಯ್ಯನವರು. "ವಾಸು, ಇದೆಲ್ಲಾ ದೈವೇಚ್ಛೆ ಕಣಯ್ಯ. ನಾವೇನೂ ಮಾಡುವ ಹಾಗಿಲ್ಲ. ನೀನೇ ಸುಧಾರಿಸಿಕೊಳ್ಳಬೇಕು. ಅಂದ ಹಾಗೆ ಅವಳು ಆ ಪತ್ರದಲ್ಲಿ ಏನು ಬರೆದಿದ್ದಾಳೆ ನೋಡೋಣ ಎಂದೆ ನಾನು.</p>
<p>ವಾಸುದೇವಯ್ಯನವರು ಜಾನಕಿ ಸಾಯುವ ಮುಂಚೆ ಬರೆದಿದ್ದ ಪತ್ರವನ್ನು ಕೊಟ್ಟರು. "ವಿದ್ಯಾಳ ಲಗ್ನ ಗುರುಚರಣನ ಜತೆ ಆಗಬಾರದು. ಆಗಲು ಸಾಧ್ಯವೂ ಇಲ್ಲ. ನೀವು ನನ್ನ ಮೇಲೆ ಪ್ರೀತಿ ಇಟ್ಟು ನನ್ನ ಕೋರಿಕೆಯನ್ನು ಪೂರೈಸಿ ಕೊಡಬೇಕು. ನನ್ನನ್ನು ಕ್ಷಮಿಸಿ.</p>
<p>ನಿಮ್ಮ ನಿರ್ಭಾಗ್ಯ ಸಹಧರ್ಮಿಣಿ - ಜಾನಕಿ.</p>
<p>ಇದಕ್ಕೆ ಕಾರಣವೇನೆಂದು ಅವಳು ಬರೆದಿರಲಿಲ್ಲ. ನಮಗ್ಯಾರಿಗೂ ಅರ್ಥವಾಗಲಿಲ್ಲ.</p>
<p>ಒಂದೆರಡು ದಿನಗಳು ಕಳೆದ ನಂತರ ನಾನು ಪುನಃ ವಾಸುದೇವಯ್ಯನವರ ಮನೆಗೆ ಹೋದೆ. ಅಷ್ಟರಲ್ಲಿ ವಾಸುದೇವಯ್ಯನವರು ಸ್ವಲ್ಪ ಸುಧಾರಿಸಿಕೊಂಡಿದ್ದರು. "ನೀನು ಅಮೇರಿಕದಿಂದ ಬರೆದ ಪತ್ರ ನೋಡಿದ ನಂತರ ನಾನು ಮತ್ತು ಜಾನಕಿ ತೀರ್ಥಹಳ್ಳಿಗೆ ಹೋಗಬೇಕಂತ ಮಾಡಿದೆವು. ಅಲ್ಲಿ ಹೋಗಿ ಹುಡುಗನ ಮನೆಯವರ ಸ್ಥಿತಿಗತಿ ಗೊತ್ತು ಮಾಡಿಕೊಂಡು ಮುಂದಿನ ಪ್ರಸ್ತಾಪ ಮಾಡುವುದು ನಮ್ಮ ಉದ್ದೇಶ. ಆದರೆ ನನ್ನ ಈ ಸುಡುಗಾಡು ಡಯಾಬಿಟೀಸ್, ಬಿ.ಪಿ. ಈ ಗ್ರಹಚಾರಗಳಿಂದಾಗಿ<br /><em>ಅಮೆರಿಕನ್ನಡದ ಕತೆಗಳು/೩೫೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೫೯</em><br />ಜಾನಕಿ ಒಬ್ಬಳೇ ಹೊರಟು ಹೋದಳು. ಅವಳು ಶಿವಮೊಗ್ಗದಲ್ಲಿ ಕಾಲೇಜ್ ಓದುವಾಗ ಅವಳ ತಂದೆಯವರು ತೀರ್ಥಹಳ್ಳಿಯಲ್ಲಿ ಸಬ್ ರಿಜಿಸ್ಟ್ರಾರ್ ಆಗಿದ್ದರು. ಹಾಗಾಗಿ ಅವಳಿಗೆ ತೀರ್ಥಹಳ್ಳಿ ಚೆನ್ನಾಗಿ ಗೊತ್ತಿತ್ತು. ತೀರ್ಥಹಳ್ಳಿಯಿಂದ ಬಂದಂದಿನಿಂದ ಅವಳು ಒಂದು ತರಹ 'ಡಿಪ್ರೆಸ್ಟ್' ಆಗಿದ್ದಳು. ನಾನು ಅವಳನ್ನು ಹಲವು ಬಾರಿ ಯಾಕೆ ಹೀಗಿದ್ದಿ ಎಂತ ಕೇಳಿದೆ. ಅವಳು ಅದಕ್ಕೆ ಉತ್ತರ ಕೊಡಲಿಲ್ಲ, ತೀರ್ಥಹಳ್ಳಿಯಿಂದ ಬಂದು ಒಂದು ವಾರದೊಳಗೆ ಹೀಗಾಯಿತು ಎಂದರು, ವಾಸುದೇವಯ್ಯನವರು.</p>
<p>ನಾನು ಜಾನಕಿಯ ಮರಣದ ವಿಷಯ ಯೋಚಿಸುತ್ತ ಇದ್ದೆ. ಯಾಕೆ ಗುರುಚರಣ ಮತ್ತು ವಿದ್ಯಾಳ ಮದುವೆಯಾಗಬಾರದೆಂದು ಜಾನಕಿ ಹೇಳಿದಳು? ಎಂಬ ಪ್ರಶ್ನೆ ನನ್ನನ್ನು ಬಾಧಿಸುತ್ತಾ ಇತ್ತು. ಹಾಗೇನಾದರೂ ಗುರುಚರಣನ ಕುಟುಂಬದಲ್ಲಿ ಕಳಂಕವಿದ್ದರೆ ವಿದ್ಯಾಳನ್ನು ಹೇಗಾದರೂ ಮಾಡಿ ಸಮಾಧಾನ ಪಡಿಸಬಹುದಿತ್ತು. ಅದಕ್ಕಾಗಿ ಇವಳ್ಯಾಕೆ ಆತ್ಮಹತ್ಯೆ ಮಾಡಬೇಕಿತ್ತು. ಯಾವುದಕ್ಕೂ ಒಮ್ಮೆ ನಾನೇ ತೀರ್ಥಹಳ್ಳಿಗೆ ಹೋಗಿ ವಿಚಾರಿಸಿಕೊಂಡು ಬರೋಣವೆಂತ ವಾಸುದೇವಯ್ಯನವರಿಗೆ ಗೊತ್ತಿಲ್ಲದೆ ತೀರ್ಥಹಳ್ಳಿಗೆ ಹೋದೆ.</p>
<p>ಗುರುಚರಣನ ಮನೆ ಸಣ್ಣದಾದರೂ ಅಂದವಾಗಿತ್ತು. ನಾನುಬಾಗಿಲು ತಟ್ಟಿದೆ, ವಯಸ್ಸಾದ ಹಿರಿಯ ಹೆಂಗಸೊಬ್ಬರು ಬಾಗಿಲು ತೆರೆದರು. ಅವರಿಗೆ ವಯಸ್ಸು ಸುಮಾರು ೬೦ ಇರಬಹುದು. ವಿಧವೆ, ನೋಡಿದ ಕೂಡಲೆ ನೆನಪಾಯಿತು, ಗುರುಚರಣನ ಸೋದರತ್ತೆ ಇವರೇ ಇರಬೇಕಂತ ಭಾವಿಸಿದೆ. ನಾನು ಅಮೇರಿಕಕ್ಕೆ ಹೋದ ವಿಷಯ, ಗುರುಚರಣ ನನ್ನನ್ನು ನೋಡಿದ ವಿಷಯ ತಿಳಿಸಿದೆ.</p>
<p>"ಸ್ವಲ್ಪ ದಿನಗಳ ಹಿಂದೆ ಒಬ್ಬರು ಬಂದಿದ್ದರು. ಅವರ ಮನೆಯವರಿಗೆ ದೇಹಾರೋಗ್ಯ ಸರಿ ಇಲ್ಲದಿದ್ದರಿಂದ ಅವರೊಬ್ಬರೇ ಬರಬೇಕಾಯಿತೆಂತ ಹೇಳಿದ್ದರು. ಬಹುಶಃ ನೀವು ಅವರ ಯಜಮಾನರಿರಬೇಕು" ಎಂದರು ಆ ಸೋದರತ್ತೆ.</p>
<p>"ನಾನು ಅವರ ಗಂಡನ ಸ್ನೇಹಿತ. ಆದರೆ ನಾನು ಕೂಡಾ ಅದರ ವಿಷಯವಾಗಿ ನಿಮ್ಮ ಹತ್ತಿರ ಮಾತಾಡಬೇಕಿತ್ತು" ನಾನಂದೆ.</p>
<p>"ಇನ್ನೇನು ಮಾತಾಡುವುದಿದೆ. ಎಲ್ಲ ವಿಷಯವನ್ನು ಅವರ ಹತ್ತಿರ ಹೇಳಿದ್ದೆನಲ್ಲಾ?</p>
<p>"ಏನಮ್ಮಾ ನೀವು ಅವರ ಹತ್ತಿರ ಹೇಳಿರುವುದು"? ನನ್ನ ಸವಾಲು.</p>
<p>ಅದಕ್ಕೆ ಅವರು "ನೋಡಿ, ಅಂದ ಹಾಗೆ ನಿಮ್ಮ ಹೆಸರು ನನಗೆ ಗೊತ್ತಿಲ್ಲ" ಎನ್ನುವಷ್ಟರಲ್ಲಿ ನಾನೇ ನನ್ನ ಹೆಸರು ಹೇಳಿದೆ. ಆ ಅಮ್ಮನವರು ಹುಡುಗನ ಜಾತಕ ಕೇಳಿದರು. ಅದಕ್ಕೆ ನಾನು ಆ ಹುಡುಗ ನಮ್ಮ ಅತ್ತಿಗೆ ಹೆತ್ತ ಮಗುವಲ್ಲ, ನಾನು ಸಾಕಿದ ಮಗು. ಆದ್ದರಿಂದ ಜಾಕತವಿಲ್ಲ ಎಂದಿದ್ದೆ.</p>
<p>ನಿಮಗೆಲ್ಲಿ ಆ ಮಗು ಸಿಕ್ಕಿತೆಂತ ಕೇಳುವಾಗ ಎಲ್ಲಾ ಕತೆಯೂ ಅವರ ಹತ್ತಿರ ಹೇಳಿದ್ದೆನಂತ ಸೋದರತ್ತೆ ಹೇಳುತ್ತಲೇ ನನ್ನ ಕುತೂಹಲ ನಿಜವಾಗಿಯೂ ಹೆಚ್ಚಾಯಿತು.</p>
<p>"ನೀವೂ ಏನು ವಿವರವಾಗಿ ಹೇಳಿದ್ರಿ. ನಾನು ಕೇಳುವುದು ಅದನ್ನೆ" ಎಂದೆ.</p>
<p>ಸುಂದರರಾಯರೆ, ಇದು ಬಹಳ ವರ್ಷದ ಹಿಂದಿನ ಮಾತು. ಇಲ್ಲಿ ಒಬ್ಬರು ಸರ್ಕಾರಿ ಅಫೀಸರರಿದ್ದರು. ಅವರ ಹೆಸರು ನನಗೆ ಗೊತ್ತಿಲ್ಲ. ನಮ್ಮ ಗೋಪಿ, ಅದೇ ನನ್ನ ತಮ್ಮ, ಅವನು ಬಂದ್ರೆ ಗೊತ್ತಾಗುತ್ತೆ ಎಂದು ಹೇಳುತ್ತಿರುವಾಗಲೇ ಗೋಪಾಲರಾಯರು ಬಂದರು. "ನಮಸ್ಕಾರ, ನಾನು ಗೋಪಾಲರಾವ್. ಇಲ್ಲಿ ಬಹಳ ವರ್ಷದಿಂದ ಇದ್ದೇನೆ. ಒಂದು ಸಣ್ಣ ಅಂಗಡಿ ಇದೆ. ವ್ಯಾಪಾರ ಸಾಧಾರಣ ನಡಿಯುತ್ತೆ. ನಮ್ಮ ಖರ್ಚಿಗೆ ಸಾಕು. ಅದಿರಲಿ, ನಿಮಗೇನಾಗಬೇಕಿತ್ತು" ಎಂದರು. ಅಷ್ಟರಲ್ಲಿ ಅವರ ಅಕ್ಕ ಎಲ್ಲಾ ವಿಷಯಗಳನ್ನು ಹೇಳಿದರು. ಗೋಪಾಲರಾಯರಿಗೆ ನಾನು ಅಮೇರಿಕಕ್ಕೆ ಹೋಗಿದ್ದಾಗ ಅವರ ಮಗನನ್ನು ನೋಡಿದ್ದು ತುಂಬಾ ಸಂತೋಷವಾಯಿತು. ಅವರೇ ಕಥೆ ಮುಂದುವರಿಸಿದರು. ಅವರ ಅಕ್ಕ ಕಾಫಿ ಮಾಡಿ ತರಲು ಒಳಗೆ ಹೋದರು. ಗೋಪಾಲರಾಯರು ಹೇಳಿದ ವಿಷಯ ಹೀಗಿದೆ :-</p>
<p>"ಸುಮಾರು ೨೫ ವರ್ಷಗಳ ಹಿಂದೆ ಇಲ್ಲಿ ಒಬ್ಬರು ಸಬ್ ರಿಜಿಸ್ಟ್ರಾರ್ ಇದ್ದರು. ಗೋವಿಂದ ಆಚಾರ್ಯ ಅಂತ ಅವರ ಹೆಸರು. ಅವರಿಗೆ ಜಾನಕಿ ಅಂತ ಒಬ್ಬಳೇ ಹೆಣ್ಣು ಮಗಳು. ನೋಡಲಿಕ್ಕೆ ತುಂಬಾ ಚೆಂದ ಇದ್ಲು. ಅವಳು ಶಿವಮೊಗ್ಗದಲ್ಲಿ ಕಾಲೇಜ್ ಓದುತ್ತಿದ್ದಳು. ಅಲ್ಲಿಯೇ ಇರಲಿಕ್ಕೆ ಹಾಸ್ಟೇಲ್‍ನಲ್ಲಿ ವಿಲೆವಾರಿ ಮಾಡಿದ್ದರು ಅವಳ ತಂದೆ. ಅಲ್ಲಿ ಏನು ನಡಿಯಿತೋ ನಾನರಿಯೆ. ಈಗಿನ ಕಾಲದ ಹುಡುಗಿಯರು. ಪರ ಊರಿನಲ್ಲಿ ಕಾಲೇಜು ಓದಿಕೊಂಡು ಹುಡುಗರ ಜತೆ ಪಿಕ್‍ನಿಕ್, ಅದು ಇದು ಅಂತ ಸೋಶಿಯಲ್ ಆಗಿ ತಿರುಗುತ್ತಿದ್ದಿರಬೇಕು. ಒಟ್ಟಿನಲ್ಲಿ ಜಾನಕಿ ಗರ್ಭಿಣಿಯಾದಳು. ಮನೆಗೆ ಬಂದಳು. ಗೋವಿಂದರಾಯರಿಗೆ ಏನು ಮಾಡುವುದೆಂತಲೇ ಗೊತ್ತಾಗಲಿಲ್ಲ. ಡಾಕ್ಟರರ ಹತ್ತಿರ ತೋರಿಸಿದಕ್ಕೆ ಗರ್ಭ ತುಂಬಾ ಬೆಳೆದಿದೆ. ಇನ್ನು ಏನಾದರೂ ಮಾದಿದರೆ ಜೀವಕ್ಕೆ ಆಪತ್ತು ಎಂದರಂತೆ. ನನಗೂ ಗೋವಿಂದಾಚಾರ್ಯರಿಗೂ ಗೊತ್ತಿದ್ದ ಗೆಳೆಯರೊಬ್ಬರು ನನ್ನ ಹತ್ತಿರ ಈ ವಿಷಯ ಹೇಳಿ "ನೋಡಪ್ಪಾ, ಗೋಪಾಲಾ, ನಿನ್ನ ಹೆಂಡ್ತಿ ಹ್ಯಾಗಿದ್ದರೂ ಯಾವಾಗಲೂ ಮಗು, ಮಗು, ಅಂತ ಕೊರಗುತ್ತಾ ಇದ್ದಾಳೆ. ನಿನಗೆ ಮಕ್ಕಳು ಆಗುವ ಪರಿಸ್ಥಿತಿ ಇಲ್ಲ. ನೀನು ಒಪ್ಪಿದರೆ, ಜಾನಕಿ ಹೆತ್ತ ಮಗುವನ್ನು ನೀನೆ ಸಾಕಿ ಪರಿಪಾಲನೆ ಮಾಡಬಹುದು. ನಾನು ಯೋಚಿಸಿದೆ. ನನ್ನ ಹೆಂಡ್ತಿಯೂ ಒಪ್ಪಿದಳು "ಹ್ಯಾಗಿದ್ದರೂ ಬ್ರಾಹ್ಮಣರ ಹುಡುಗಿ, ನಾವು ಸಾಕೋಣ ಬದುಕಿದರೆ ನಮ್ಮ ಭಾಗ್ಯ" ಎಂದಿದ್ದಳು. ಅದಕ್ಕಾಗಿ ನಾನೂ ಸರಿ ಎಂದೆ. ಆದ್ದರಿಂದಲೇ ಆ ಮಗುವಿಗೆ ಗುರುಗಳ ಚರಣ ಎಂತ ನಾಮಕರಣ ಮಾಡಿದೆ.</p>
<p><em>ಅಮೆರಿಕನ್ನಡದ ಕತೆಗಳು/೩೬೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೬೧</em><br />ಊರಿನ ಜನರಿಗೆ ಆಸ್ಪತ್ರೆಯಲ್ಲಿ ಸಿಕ್ಕಿದ ಮಗು ಎಂತ ಹೇಳಿದೆ. ಈ ವಿಷಯಗಳೆಲ್ಲಾ ಆದ ಕೆಲವು ತಿಂಗಳಲ್ಲಿ ಅವರೂ ದೂರ ಎಲ್ಲಿಯೋ ಘಟ್ಟದಾಚೆ ಬೆಳಗಾಂ, ಬೀದರ್ ಎಲ್ಲಿಗೋ ವರ್ಗ ಮಾಡಿಕೊಂಡು ಹೋದರಂತ ಕೇಳಿದೆ. ಆ ಮೇಲೆ ಅವರ ವಿಷಯವೇ ನನಗೆ ಗೊತ್ತಿಲ್ಲ.</p>
<p>ಈಗ ನನಗೆ ಅರ್ಥವಾಯಿತು ಜಾನಕಿ ಯಾಕೆ ಆತ್ಮಹತ್ಯೆ ಮಾಡಿಕೊಂಡಳೆಂದು. ಅಷ್ಟರಲ್ಲಿ ಗೋಪಾಲರಾಯರು "ಹ್ಯಾಗೂ ಹುಡುಗನ ಅಮೇರಿಕದ ವಿದ್ಯಾಭ್ಯಾದ ಮುಗಿಯದೆ ಅವನಿಗೆ ಲಗ್ನಮಾಡಿಕೊಳ್ಳುವ ಅಭಿಪ್ರಾಯವಿಲ್ಲ. ಆದ್ದರಿಂದ ನೀವು ಬೇರೆ ಕಡೆ ವರನೋಡಬಹುದಲ್ಲ ರಾಯರೇ" ಎಂದರು.</p>
<p>ಅವರಕ್ಕ ತಂದಿಟ್ಟ ಕಾಫಿ ಕುಡಿದು ಅಲ್ಲಿಂದ ಹೊರಟು ವಾಪಸ್ಸು ಬೆಂಗಳೂರಿಗೆ ಬಂದೆ. ಆದರೆ ಈ ವಿಷಯವನ್ನು ಹ್ಯಾಗೆ ವಾಸುದೇವರಾಯರಿಗಾಗಲಿ, ವಿದ್ಯಾಳಿಗಾಗಲಿ ತಿಳಿಸುವುದು? ಜಾನಕಿ ಹ್ಯಾಗೂ ತೀರಿಕೊಂಡಳು. ಇನ್ಯಾಕೆ ಅವಳ ಹೆಸರಿಗೆ ಕಳಂಕ ತರುವುದೆಂತ ಈ ರಹಸ್ಯವನ್ನು ನನ್ನಲ್ಲೇ ಇಟ್ಟುಕೊಂಡೆ.</p>
<p>ವಾಸುದೇವಯ್ಯನವರ ಮನೆಗೆ ಹೋಗುತ್ತಾ ಬರುತ್ತಾ ಇದ್ದೆ. ಅವರ ಬಿ.ಪಿ. ಮತು ಡಯಾಬಿಟೀಸ್ ಅವರನ್ನು ಬಾಧಿಸುತ್ತಾ ಇತ್ತು. ಒಮ್ಮೆ ನಾನು ವಿದ್ಯಾಳನ್ನು ಕರಕೊಂಡು ಲಾಲ್‍ಬಾಗ್ ಕಡೆ ಹೋಗುತ್ತಾ "ವಿದ್ಯಾ, ನೀನು ಯಾವಾಗ ಪುನಃ ಅಮೇರಿಕಕ್ಕೆ ಹೋಗುತ್ತಿ" ಎಂದೆ.</p>
<p>"ಅಂಕಲ್, ನಾನು ಇನ್ನು ಅಮೇರಿಕಕ್ಕೆ ಹೋಗುವುದಿಲ್ಲ. ಇಲ್ಲಿಯೇ ಇದ್ದು ಪಪ್ಪನ ಆರೋಗ್ಯ ನೋಡಿಕೊಳ್ಳುತ್ತನೇ. ಗುರುಚರಣನಿಗೆ ಹಾಗೆಯೇ ಬರೆಯುತ್ತೇನೆ. ನಾವಿಬ್ಬರೂ ಇನ್ನು ಮುಂದಕ್ಕೆ ಅಣ್ಣತಂಗಿಯರಂತೆ ಪತ್ರವ್ಯವಹಾರ ಮಾಡೋಣ ಎಂತ. ಆದ್ರೆ ಒಂದು ವಿಷಯ ಅಂಕಲ್, ಅಮ್ಮ ಯಾಕೆ ನಾನು ಗುರುಚರಣನನ್ನು ಮದುವೆ ಮಾಡಿಕೊಳ್ಳಬಾರದೆಂದಳೆಂತ ಅರ್ಥ ಆಗ್ತಾ ಇಲ್ಲ" ಎಂದಳು ವಿದ್ಯಾ.</p>
<p>ಈ ಪ್ರಶ್ನೆಗೆ ನಾನು ಹ್ಯಾಗೆ ಉತ್ತರ ಕೊಡಲಿ?</p>
<p><strong><em>-ಬ.ನ. ಸುಂದರ್ ರಾವ್</em></strong>(ಗೈಥೆರ್ಸ್‍ಬರ್ಗ್, ಮೇರಿಲ್ಯಾಂಡ್)</p>
<p>
<strong>ಹಬ್ಬಿದಾ ಮಲೆ ಮಧ್ಯದೊಳಗೆ</strong>
</p>
<p>
<em>ಜಗ್ಗುವಿನ ಮನಸ್ಸು ಗುಡ್ಡ ಹತ್ತಿ, ಕಣಿವೆ ಇಳಿದು, ಕಾಡು ಹಾದಿ ಹಿಡಿದಿತ್ತು.</em>
</p>
<p>ಕೀಲೆಣ್ಣೆ ಡಬ್ಬಿಯನ್ನು ಗಾಡಿಯ ಹಿಂದೆ ತೂಗು ಹಾಕಿದ್ದಾಯಿತು. ಸಜ್ಜೆ ರೊಟ್ಟಿ - ಗುರೆಳ್ಳು ಪುಡಿಯ ಬುತ್ತಿ ಗಂಟು ಬಂತು. ಗಾಡಿ ಸೇರಿತು. ಕೊಡಲಿಗಳನ್ನು ತಂದು ಕಣಿಗೆಯ ಪಕ್ಕದಲ್ಲಿ ಸಿಗಿಸಿದರು. ಕಂಬಳಿ, ಹುಲ್ಲಿನ ಹೊರೆ ಬಂದವು. ಪಿಳ್ಳ ಎತ್ತು<br />ಹೊಡೆದುಕೊಂಡು ಬಂದು ಗಾಡಿಗೆ ಹೂಡಿದ. ತಂದೆ ತಂದುಕೊಟ್ಟ ಲಾಟೀನನ್ನು ಜಗ್ಗು ಮೂಕಿನ ಕೆಳಗೆ ಕಟ್ಟಿದ. ಮನೆ ಮಂದಿಯೆಲ್ಲಾ ಕಟ್ಟೆಯ ಮೇಲೆ ನೆರೆದಿದ್ದರು. ಕಾಡಿನಿಂದ ನವಿಲುಗರಿ, ಕಣೆ ಹಂದಿ ಮುಳ್ಳು ಆರಿಸಿಕೊಂಡು ಬರಲು ಮರೆಯಬೇಡ ಎಂದು ಸಾಯಂಕಾಲವೇ ಜ್ಞಾಪಿಸಿದ್ದ ಪರಮು ಆಗಲೇ ಮಲಗಿಬಿಟ್ಟಿದ್ದ. ತಾಯಿ, ಕುಕ್ಕೋಡದಮ್ಮನಿಗೆ ಒಡೆಯಲು ಕಾಯಿ ತಂದುಕೊಟ್ಟಳು. ಅರಿಸಿನ, ಕುಂಕುಮದ ಪಟ್ಣಗಳನ್ನು ಜೇಬಿಗೆ ಇಟ್ಟಳು. ಹುಷಾರಪ್ಪಾ. ತುಂಬಾ ಹುಷಾರು. ಒಬ್ನೇ ಕಾಡ್ನಲ್ಲಿ ನುಗ್ಗಿ ಬಿಡಬೇಡ. ಯಾವಾಗಲೂ ಗುಂಪಿನಲ್ಲಿರು ಅನ್ನುವಾಗ ಅವಳ ಧ್ವನಿ ಸ್ವಲ್ಪ ಒಡೆಯಿತು. ಜಗ್ಗು, ನೀನೇನೂ ಯೋಚ್ನೆ ಮಾಡಬೇಡಮ್ಮ. ಸೋಮವಾರ ಹಾಜರಾಗ್ತೀನಿ ನೋಡು ಎಂದು ನಕ್ಕ. ಲೈಸೆನ್ಸ್ ಚೀಟಿ ತಗಂಡಿದಿಯೇನಪ್ಪಾ ಎಂದು ತಂದೆ ಮೂರನೇ ಸಲ ಜ್ಞಾಪಿಸಿದರು. ಜಗ್ಗು ಹೂಂ ಹೂಂ ಎಂದು ಗಾಡಿ ಹತ್ತಿದ. ಪಿಳ್ಳ ಮೂಕು ಏರಿದ. ಎಲ್ಲರೂ ಹುಷಾರಾಗಿ ಹೋಗ್ಬನ್ನಿ ಎಂದು ಅನ್ನುವಾಗ, ಪಿಳ್ಳ ಕುರುವತ್ತಿಬಸ್ಯಾ ಎಂದು ಎತ್ತುಗಳ ಬೆನ್ನು ಮಿಸುಕಿದ. ಎರಡೆರಡು ಹ್ವಾಪೆ ಸಗಣಿ ಹಾಕಿ. ಗೋತ ಹೊಯ್ದು ಎತ್ತುಗಳು ಕೊರಳಿನ ಘಂಟೆ ಠೊಳ್ಳ ಠೊಳ್ಳ ಎನ್ನಿಸುತ್ತಾ ಹೆಜ್ಜೆ ಹಾಕತೊಡಗಿದವು. ಆಕಾಶದಲ್ಲಿ ಚಂದ್ರ ಕದಲಿ ಅವರನ್ನೇ ಹಿಂಬಾಲಿಸಿದ.</p>
<p>ಊರಲ್ಲಿ ಸದ್ದಡಗಿತ್ತು. ಅಲ್ಲಿ ಇಲ್ಲಿ ಕಟ್ಟೆಯ ಮೇಲೆ ಮುದುಕರು ಕೂತು ಕುಟ್ಟಣಿ ಕುಟ್ಟುತ್ತಿದ್ದರು. ಗಾಡಿ ಅವರ ನಡುವೆ ಗುಡುಗುಡಿಸುತ್ತಾ, ಚರಂಡಿ ಕಲ್ಲುಗಳ ಮೇಲೆ ಧಡಧಡಿಸುತ್ತಾ ಮುಂದೆ ಹೋಗುತ್ತಿತ್ತು. ಪಿಳ್ಳ ಒಂದು ಗೋಟಡಿಕೆಯನ್ನು ಬಾಯಿಗೆ ಎಸೆದುಕೊಂಡು, ಅರ್ಧ ಎಲೆಗೆ ಸುಣ್ಣ ಹಚ್ಚತೊಡಗಿದ. ಜಗ್ಗು ಕಂಬಳಿಯನ್ನು ಸರಿಯಾಗಿ ಮಡಿಸಿ ಮೆತ್ತೆ ಮಾಡಿಕೊಳ್ಳುವುದರಲ್ಲಿ ಮಗ್ನನಾಗಿದ್ದ. ಪಂಚಾಯ್ತಿ ಹಾಲಿನ ಹತ್ತಿರ ಅವರ ಗಾಡಿ ಬರುವಷ್ಟರಲ್ಲಿ ಅಲ್ಲಿ ನಾಲ್ಕು ಗಾಡಿಗಳು ಸಾಲಾಗಿ ನಿಂತಿದ್ದವು. ಪಿಳ್ಳ ಸಾಲಿನ ಕೊನೆಗೆ ತಂದು ನಿಲ್ಲಿಸುವಷ್ಟರಲ್ಲಿ ಮುಂದಿನ ಗಾಡಿಯ ದುರುಗ- ಮಿಸುಕ್ರಪ್ಪೋ ಮಿಸುಕ್ರಿ, ಗಡಗಡ ಓಗೋಣ ಎಂದು ಕೂಗುಹಾಕಿದ. ಗಾಡಿಗಳು ಮಣ್ಣು ಕಲ್ಲಿನ ದಾರಿಯಲ್ಲಿ ಕರಕರ ಸದ್ದು ಮಾಡುತ್ತ ಮುಂದೆ ಹೊರಟವು. ಸ್ವಾಮೇರು ಬಂದ್ರವ್ರೋ ಸಂಗ್ತೀಗೆ? ಎಂದು ಮುಂದಿನ ಗಾಡಿನ ಮರಿಯ ಕೇಳಿದ್ದಕ್ಕೆ ಪಿಳ್ಳ ಎಲೆಯಡಿಕೆ ದನಿಯಲ್ಲಿ ಹೂಂ ಗುಟ್ಟಿದ.</p>
<p>ಕಟಾವಾದ ಹೊಲಗಳಲ್ಲಿ ಬೆಳದಿಂಗಳು ಬಿದ್ದಿತ್ತು. ಗಾಳಿ ಎಲ್ಲೆಲ್ಲೂ ಹರಡಿಕೊಂಡಿತ್ತು. ಕಂತರಂಗಪ್ಪನ ಮಟ್ಟಿ ದೂರಕ್ಕೆ ಮಬ್ಬು ಮಸುಕಾಗಿ ಕಾಣುತ್ತಿತ್ತು. ಮಟ್ಟಿಯ ಕಣಿವೆ ದಾರಿಯಲ್ಲಿ ಲಾರಿಯೋ ಬಸ್ಸೋ ನಿಧಾನವಾಗಿ ಕೆಳಗಿಳಿಯುತ್ತಿದ್ದುದು ಅದರ ಬೆಳಕಿನ ಕಣ್ಣಿನಿಂದ ಗೋಚರವಾಗುತ್ತಿತ್ತು. ಗೌಡರ ಆಳು ದುರುಗ ಒಂದು ಪದ ಎತ್ತಿ ಹಾಡತೊಡಗಿದ.</p>
<p><em>ಅಮೆರಿಕನ್ನಡದ ಕತೆಗಳು/೩೬೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೬೩</em><br />ಚಲವಾದಿ ಚೆಲುವಮ್ಮ</p>
<p>ಕೇದಿಗೆ ಮುಡಿದಾಳೊ</p>
<p>ಕೇದಿಗೆ ಮುಡಿದಾಳೊ.. ಹೋಯ್</p>
<p>ಕೇರಿಗೆ ಬೆಳಕಾ ತಂದಾಳೋ....</p>
<p>ಜಗ್ಗು ಮಲಗುತ್ತಾ, ಪಿಳ್ಳಾ ಗಾಡಿ ನೋಡಿ ಹೊಡಿ, ನಾನು ಹಂಗೇ ಒಂದು ಗಳಿಗೆ ಮಲಗಿರ್ತೀನಿ ಎಂದು ಮಲಗಿ ಕಣ್ಣು ಬಿಟ್ಟ. ನೆಟ್ಟಗೆ ಮೇಲೆ ಆಕಾಶದಲ್ಲಿ ಒಂದು ಬಿಳಿ ಮೋಡ ಚಂದ್ರನ ಕಡೆಗೇ ನುಗ್ಗುತ್ತಿತ್ತು. ಚಂದ್ರ ನಗುತ್ತಿದ್ದ. ನೋಡಿದರೆ ಕಣ್ಣು ಕುಕ್ಕದ ಬೆಳಕು. ಗಾಡಿ ದಡಬಡ ಮಾಡುತ್ತಿತ್ತು. ಹಳಿಯೊಂದಿಗೆ ಮೇಲೇರಿ ಬಂದ ಮರಳ ಕಣಗಳು ಗಾಡಿಯೊಳಗೆ ನುಗ್ಗಿ ಕಣ್ಣಿಗೂ ಬರುತ್ತಿದ್ದವು. ಜಗ್ಗು ಒಂದು ಪಕ್ಕಕ್ಕೆ ಕೈ ಮರೆಯಾಗಿಟ್ಟುಕೊಂಡ. ಪಿಳ್ಳನಿಗೆ ಮಲಗ್ತೀನಿ ಎಂದು ಹೇಳಿದ್ದರೂ ಅವನಿಗೆ ನಿದ್ದೆ ಬರುವ ಹಾಗೇನೂ ಇರಲಿಲ್ಲ.</p>
<p>-೨-</p>
<p>ನಕ್ಷತ್ರಗಳನ್ನು ನೋಡತೊಡಗಿದ. ಚಂದ್ರನಿಗೆ ಸ್ವಲ್ಪ ದೂರದಲ್ಲಿ ಒಂದು ನಕ್ಷತ್ರ ಹೊಳೆಯುತ್ತಿತ್ತು. ರೋಹಿಣಿ ಅಲ್ಲವೆ? ಚಂದ್ರನ ಸುತ್ತಲೂ ಪ್ರಭೆ. ಮತ್ತೆ ದೂರದಲ್ಲಿ ನಕ್ಷತ್ರಗಳು ಕಣ್ಣುಹೊಡೆಯುತ್ತಿದ್ದವು. ಗಾಡಿಯ ಒಂದು ಗಾಲಿ ಕಲ್ಲು ಹತ್ತಿ ಧಡ್ಡೆಂದು ಕುಕ್ಕಿತು. ಜಗ್ಗು ಕಂಬಳಿಯ ಮೆತ್ತೆಯಲ್ಲಿ ಅಲ್ಲಾಡಿದ. ಬುತ್ತಿ ಗಂಟು ನೋಡಿದ. ಪಿಳ್ಳ ಎತ್ತಿಗೆ ಅರ್ಥವಾಗುವ ಭಾಷೆಯಲ್ಲಿ ಏನೋ ಹೇಳುತ್ತಿದ್ದ.</p>
<p>ಪಿಳ್ಳನನ್ನು ಕರೆದುಕೊಂಡು ಬರುವುದು ಜಗ್ಗುವಿಗೆ ಇಷ್ಟವಿರಲಿಲ್ಲ. ಆದರೆ ಮನೆ ಆಳು ಕಾಯಿಲೆ ಬಿದ್ದಿದ್ದ. ಕಣದ ಕೆಲಸವೆಲ್ಲ ಮುಗಿದು ಕಾಳು ಮನೆಗೆ ಬರುತ್ತಿದ್ದ ಹಾಗೇ ವೆಂಕ್ಟಿ ನೆಲಹಿಡಿದ. ಗುಡ್ಡಕ್ಕೆ ಹದಿನೈದು ದಿನ ಬಿಟ್ಟುಕೊಂಡು ಹುಣ್ಣಿಮೆ ಕಳಕಂಡು ಹೋಗೋದು ಎಂದುಕೊಂಡಿದ್ದರು. ಆದರೆ ವೆಂಕ್ಟಿಗೆ ಗುಣವಾಗಲಿಲ್ಲ. ಇನ್ನೂ ತಡಮಾಡಿದರೆ ಮುಂದಿನ ಹೊಲದ ಕೆಲಸಗಳಿಗೆ ತಡವಾಗುತ್ತದೆಂದು ಹೋಗುವ ನಿರ್ಧಾರವನ್ನು ಮಾಡಬೇಕಾಯಿತು. ಹುಣ್ಣಿಮೆಯಾದ ಎರಡನೇ ದಿನಕ್ಕೆ ನಾಲ್ಕೈದು ಗಾಡಿಗಳು ಗುಡ್ಡಕ್ಕೆ ಹೊರಡುತ್ತವೆಂದು ಗೊತ್ತಾಯಿತು. ಜೊತೆ ಸಿಕ್ಕಹಾಗಾಯ್ತು. ಹೋಗೋ ಹಾಗಿದ್ರೆ ಈಗ್ಲೇ ಹೋಗಬೇಕು. ಇಲ್ಲದಿದ್ದರೆ ಒಂದು ಗಾಡಿ ಕಟ್ಟಿಗೆ ಮನೆ ಬಾಗಿಲಲ್ಲೇ ಹಾಕಿಸಿಕೊಂಡು ಬಿಡಾಣ ಎಂದು ತಂದೆ ಹೇಳಿದ್ದರು. ಅದು ಸರಿ ಹೋಗುವುದಿಲ್ಲ. ಒಳಗೆಲ್ಲಾ ಡೊಗರು ಮಾಡಿ ಮೇಲೆ ನೋಡಲು ಭಾರಿ ಒಟ್ಟಿರುವ ಹಾಗೆ ಜೋಡಿಸಿರುತ್ತಾರೆ. ರೇಟೂ ದುಬಾರಿ. ತಂದರೆ, ತಾನು ಹೋಗಬೇಕು ಗುಡ್ಡದಿಂದ ತರಬೇಕು. ಅಲ್ಲದೆ ಈಸಲ ನೇಗಿಲಿಗೆ ಬರೋ ಅಂಥ ಒಂದು ತುಂಡು ಹಾಕಿಕೊಂಡು ಬರಬೇಕು ಎಂದು ಯೋಚಿಸಿ ಜಗ್ಗು ತಂದೆಗೆ<br />ಹೋಗುವ ಮಾತೇ ನಿರ್ಧಾರವಾಗಿ ಹೇಳಿದ. ಆದರೆ ಜೊತೆ ಆಳನ್ನು ಯಾರನ್ನು ಕರೆದುಕೊಂಡು ಹೋಗುವುದು ಎಂದು ಸಮಸ್ಯೆಯಾಯಿತು. ತಂದೆ ಪಿಳ್ಳನಿಗೆ ಹೇಳಿ ಬಂದುಬಿಟ್ಟರು. ಜಗ್ಗುವಿನ ಮನಸ್ಸಿನಲ್ಲಿ ಅವನು ಬೇಡ ಎಂದಿತ್ತು. ಆದರೆ ತಂದೆ ಹೇಳಿ ಬಂದಾಯಿತು. ಈಗ ಬೇಡ ಅನ್ನುವಂತೆಯೂ ಇಲ್ಲ. ಅಂದರೂ ಬೇರೆ ಯಾರೂ ಸಿಗುವ ಹಾಗೂ ಇರಲಿಲ್ಲ. ಪಿಳ್ಳನ ವಿಷಯದಲ್ಲಿ ಹೊಗೆಯಾಡುತ್ತಿದ್ದ ಸಿಟ್ಟು ಹಿಂದೆ ಬೀಳುವ ಹಾಗೆ ಧಡ ಧಡ ಸದ್ದಾಗಿ ಜಗ್ಗು ಜಗ್ಗನೆ ಎದ್ದು ಕೂತ. ಗಾಡಿಗಳು ಕಣಿವೆ ಏರುತ್ತಿದ್ದವು. ಸೈನಿಕರ ದೊಡ್ಡ ಪಡೆಯೊಂದು ಬರುತ್ತಿರುವಂತೆ ಕೇಳಿಸುತ್ತಿತ್ತು. ಜಗ್ಗುವಿಗೆ ಕೂಡಲೇ ಕಳ್ಳರ ನೆನಪಾಯಿತು. ಕಣಿವೆಯಲ್ಲಿ ಬಂಡೆಗಳ ಹಿಂದೆ ಅವಿತು ಕೂತ ಕಳ್ಳರು, ಯಾವುದಾದರೂ ಗಾಡಿಯೊ ಕಾಲುನಡಿಗೆಯ ಜನರೋ ಕಣಿವೆಗೆ ಬಂದಾಗ ಕವಣೆ ಕಲ್ಲುಬೀರಿ ಹೆದರಿಸಿ, ಅಡ್ಡ ತರುಬಿ ಕೈಗೆ ಸಿಕ್ಕಿದ್ದನ್ನೆಲ್ಲಾ ದೋಚಿಕೊಂಡು ಹೋಗುತ್ತಿದ್ದ ಘಟನೆಗಳು ಅನೇಕ ನಡೆದಿದ್ದವು. ಪ್ರತಿಭಟಿಸಿದ ಜನರಿಗೆ ಕೈಕಾಲು ಮುರಿದದ್ದೂ, ತಲೆ ಒಡೆದದ್ದೂ ಉಂಟು. ಜಗ್ಗು ಕಣ್ಣರಳಿಸಿ ನೋಡಿದ. ಸಾಲಾಗಿ ಗಾಡಿಗಳು ಹೋಗುತ್ತಿದ್ದವು. ಗುಡ್ಡದ ಬಂಡೆಬಂಡೆಗಳೂ, ತಂಗಡಿಕೆ ಜರ್ಲು ಪೊದೆಗಳೂ ಚಂದ್ರನ ಬೆಳಕಿನಲ್ಲಿ ನೆರಳು ಸೃಸ್ಟಿಸುತ್ತಿದ್ದವು. ಎಷ್ಟು ಬಂಡೆಗಳೋ- ಅವುಗಳ ಮರೆಯಲ್ಲೆಲ್ಲಾ ಕರಿ ಕಂಬಳಿ ಹೊದ್ದ ಎಷ್ಟು ಕಳ್ಳರೋ? ಆದರೆ ಸಾಲಾಗಿ, ಕ್ರಮಬದ್ಧವಾಗಿ ಸಿಪಾಯಿಗಳಂತೆ ನಡೆದು ಬರುವ ಸದ್ದು ಮಾತ್ರ ಕ್ಷಣ ಕ್ಷಣಕ್ಕೆ ಹತ್ತಿರ ಬರುತ್ತಿತ್ತು. ಜಗ್ಗು ಎಡಗೈಯನ್ನು ಕೊಡಲಿಗೆ ಹಾಕಿ ಬಲಗೈ ಬೆರಳನ್ನು ಬಾಯಿಗಿಟ್ಟು ಜೋರಾಗಿ ಶಿಳ್ಳೆ ಹಾಕಿದ. ಗಾಡಿ ನಿಲ್ಲಿಸ್ರಪ್ಪೋ ಎಂದು ಕೂಗು ಹಾಕಿದ. ಅವನ ಶಿಳ್ಳೆಯೂ, ಕೂಗೂ, ಗಿರಿ ಕಂದರಗಳನ್ನೆಲ್ಲಾ ಹಾಯ್ದು ಮಾರ್ಮೊಳಗಿ ಅವರಿಗೇ ಬಂದು ಅಪ್ಪಳಿಸಿತು. ಒಂದು ಕ್ಷಣ ಗಾಡಿಗಳೆಲ್ಲಾ ನಿಂತು. ಇದ್ದಕ್ಕಿದ್ದ ಹಾಗೆ ಕಣಿವೆಯಲ್ಲಿ ಶಬ್ದ ಇಂಗಿ ಹೋಗಿ ನಿಶ್ಯಬ್ದ ಕವಿಯಿತು. ಜಗ್ಗು ಕಕ್ಕಾಬಿಕ್ಕಿಯಾದ. ಆ ಸೈನಿಕರ ಕವಾಯತು ಸದ್ದು ಎಲ್ಲಿ ಹೋಯಿತು? ಮುಂದಿನ ಗಾಡಿಯಿಂದ ಕೂಗು ಬಂತು- ಏನಾಯಿತ್ರಾ ಸೋಮಿ? ಗುಡ್ಡದ ಕಣಿವೆ, ಕಂದಕ ಮೂಲೆಗಳೆಲ್ಲಾ- ಏನಾಯಿತ್ರಾ ಸೋಮಿ? ಜಗ್ಗು ಉಗುಳು ನುಂಗುತ್ತಾ, ಕಳ್ಳರು ಓಡಿ ಬಂದ ಹಾಗೆ ಸದ್ದು ಕೇಳಿಸ್ತು. ಅದಕ್ಕೇ.. ಎಂದ. ಉಳಿದವರ ಕಣ್ಣು, ಕಿವಿ, ಕೈಗಳು ಚುರುಕಾದವು. ಆದರೆ ಸದ್ದಿನ ಸುಳಿವಿಲ್ಲ. ಗಾಡಿಗಳಿಂದ ಇಳಿಯಲೂ ಹೆದರಿಕೆ. ಆದರೆ ಐದು ಗಾಡಿಯಿಂದ ಹತ್ತು ಜನ ಇದ್ದೇವಲ್ಲ ಎಂಬ ಒಳಧೈರ್ಯ. ನಿಂತರೆ ಅಪಾಯ. ಯಾತಕ್ಕಾಗಿ ಅವರೂ ಕಾದು ನಿಂತಿದ್ದಾರೊ? ಇನ್ನೊಂದು ಕ್ಷಣದಲ್ಲಿ ರೊಯ್ಯ ರೊಯ್ಯನೆ ಕವಣೆ ಕಲ್ಲುಗಳು ಹಾರಿ ಬರಬಹುದು. ಬುರುಡೆ ಒಡೆಯಬಹುದು. ಜಗ್ಗು ಗಾಡಿ ಓಡಿಸಲು ಹೇಳಿದ. ಎತ್ತುಗಳು ಜೋರು ಹೆಜ್ಜೆ ಹಾಕಿ ಗಾಲಿಗಳು<br /><em>ಅಮೆರಿಕನ್ನಡದ ಕತೆಗಳು/೩೬೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೬೫</em><br />ಧಡಬಡ ಉರುಳುತ್ತಿದ್ದಂತೆಯೇ ಮತ್ತೆ ಕಣಿವೆಯೆಲ್ಲಾ ಪದಾತಿಯ ಕಾಲಪ್ಪಳಿಸುವ 'ಸ್ವರ' ದಿಂದ ತುಂಬಿಹೋಯಿತು. ಪಿಳ್ಳ ಅದು ಕೂಗು ಬಂಡೆ ಕೂಗಲ್ವರಾ? ಗಾಡಿ ಸದ್ದು ಹಂಗೆ ಕೇಳ್ತುತೇಳ್ರಿ. ಗಾಡಿ ಹ್ವಡ್ಯಾದು ನಿಂತ ಕುಂಟ್ಲೆ ಸದ್ದೂ ನಿಲ್ತಲ್ವ್ರಾ? ಎಂದ. ಜಗ್ಗುವಿನ ತಲೆಯಲ್ಲಿ ಬೆಳಕು ಮಿಂಚಿತು. ಕಣಿವೆ ಎಂಥ ಮೋಸ ಮಾಡುತ್ತಿದೆ! ಹಿಂದೆ ಯಾವಾಗಲೂ ರಾತ್ರಿಯಲ್ಲಿ ಇಲ್ಲಿ ಹೋಗಿಲ್ಲ. ಹಗಲಲ್ಲಿ ಹೋದಾಗಲೂ ಗಾಡಿಗಳ ಸಂಖ್ಯೆ ಹೆಚ್ಚಾಗಿತ್ತು. ಈ ಸದ್ದು ಅದರ ಪ್ರತಿಧ್ವನಿ ಎಲ್ಲ ಬೆರೆತು ಹೋಗಿದ್ದಿರಬೇಕು. ಕಳ್ಳರ ಅಂಜಿಕೆ ಅಂಜುಬುರುಕುತನಕ್ಕೆ ದೂಡಿದ್ದು ನಗು ತರಿಸಿತು.</p>
<p>-೩-</p>
<p>ಚೆನ್ನಗಿರಿ ಉಕ್ಕಡದ ಬಳಿ ಕೊಳ್ಳು ಹರಿದು ಎತ್ತುಗಳಿಗೆ ಹುಲ್ಲು ಹಾಕಿ ಮಲಗಿದವರು ಬೆಳಗಿನ ಜಾವ ಎದ್ದು ಮತ್ತೆ ಮುಂದೆ ಹೋಗುವ ಮೊದಲು ಬಸ್ ಸ್ಟ್ಯಾಂಡ್ ಹೋಟೇಲಿನಲ್ಲಿ ಕಾಫಿ ಕುಡಿದರು. ಬಿಸಿಲೇರುವಷ್ಟರಲ್ಲಿ ಕಾಡು ಸೇರಿಕೊಂಡರೆ ಮುಂದಿನ ಕೆಲಸಕ್ಕೆ ಅನುಕೂಲ ಎಂದು ಗಾಡಿಗಳನ್ನು ದೌಡಾಯಿಸಿದರು. ಎಷ್ಟೇ ಜೋರಾಗಿ ಹೋಗಬೇಕೆಂದರೂ ಮುಂದೆ-ಹಿಂದೆ ಬರುವ ಬಸ್ಸು-ಲಾರಿಗಳ ಆರ್ಭಟದಲ್ಲಿ ಎತ್ತುಗಳು ಬೆದರದಂತೆ ನೋಡಿಕೊಂಡು ಮುಂದೆ ನಡೆಸುವಷ್ಟರಲ್ಲಿ ನಿಧಾನವೇ ಆಗಿಬಿಡುತ್ತಿತ್ತು.</p>
<p>ಹತ್ತೂವರೆಯ ಹೊತ್ತಿಗೆ ಜೋಳದಾಳು ಫಾರೆಸ್ಟ್ ರೇಂಜ್ ಆಫೀಸ್ ಬಳಿಗೆ ಬಂದು, ಅಪ್ಪಣೆ ಚೀಟಿ ತೋರಿಸಿ, ಜೊತೆಗೇ ಕೈಬೆಚ್ಚಗೆ ಮಾಡಿ ಕಾಡಿನೊಳಗೆ ತಿರುವಿಕೊಂಡಿದ್ದ ಬಂಡಿ ಜಾಡಿಗೆ ನುಗ್ಗಿಸಿದರು. ರೇಂಜರು ಕೂಗಿ ಹೇಳಿದ: ಹುಷಾರ್ರಪ್ಪೊ ನಾಲ್ಕು ದಿನದಿಂದ ಒಂದು ಹುಲಿ ಕಾಟ ಹೆಚ್ಚಾಗಿದೆ. ಕಾಡಿನೊಳಗೆ ಮೇಯೋಕೆ ಹೋದ ಎರಡು ದನ ಹೊಡೆದದೆ ಆಗ್ಲೆ... ಆಗ ಜಗ್ಗುವಿಗೆ, ತೋಟದಲ್ಲಿ ಕೋತಿ ಬೆದರಿಸಲು ಇಟ್ಟುಕೊಂಡಿದ್ದ ಶಬ್ದ ಮಾಡುವ ನಕಲಿ ಬಂದೂಕಾದರೂ ತರಬೇಕಾಗಿತ್ತು ಅನ್ನಿಸಿತು. ಕೊಡಲಿ ಬಿಟ್ಟರೆ ತಾವು ಹುಲಿಯೆದುರಿನಲ್ಲಿ ನಿಶ್ಯಸ್ತ್ರರು ಎನ್ನಿಸಿ ಎತ್ತುಗಳನ್ನು ಕಾಪಾಡಿಕೊಂಡು, ತಮ್ಮನ್ನೂ ಕಾಪಾಡಿಕೊಂಡು ಈ ಕಾಡಿನೊಳಗಿನಿಂದ ಒಣ ಕಟ್ಟಿಗೆ ಸಮೇತ ಪಾರಾಗಿ ಬರಬಹುದೇ ಎಂದು ಒಂದು ಕ್ಷಣ ಯೋಚನೆಯಾಯಿತು. ಈ ವೇಳೆಗೆ ಅವರ ಗಾಡಿ ಮಧ್ಯಕ್ಕೆ ಬಂದಿತ್ತು. ಮುಂದೆ ದುರುಗು, ಕುಲ್ಡ ಕೋರ, ಹಿಂದೆ ಮರಿಯ, ಈರ ಗಾಡಿ ಬಿಡುತ್ತಿದ್ದರು. ತರಗೆಲೆಗಳು ಎತ್ತುಗಳ ತುಳಿತಕ್ಕೆ, ಗಾಲಿಗಳ ಒರೆತಕ್ಕೆ ಸಿಕ್ಕು ಮರ್ಮರಗುಟ್ಟುತ್ತಿದ್ದವು. ತೇಗದ ಒಣ ಎಲೆಗಳು ಖಳ್‍ಖಳ್ ಅನ್ನುತ್ತಿದ್ದವು.</p>
<p>ಒಳಗೊಂದು ಮೈಲಿಯಷ್ಟು ದೂರ ಹೋದ ಮೇಲೆ ಆಲದ ಮರವೊಂದರ ಬಳಿ ಬಂಡಿ ಜಾಡು ನಿಂತುಹೋಗಿತ್ತು. ಅಲ್ಲೆ ಅಕ್ಕಪಕ್ಕ ಮುರುಕು ಮಂಟಪಗಳು<br />ಒಂದು ಕಾಲದಲ್ಲಿ ಜನವಸತಿಯಾಗಿದ್ದ ಜಾಗವನ್ನು ಕಾಡು ಹೆಬ್ಬಾವಿನಂತೆ ನುಂಗಿಕೊಂಡಿತೆಂಬುದಕ್ಕೆ ಸಾಕ್ಷಿಯಾಗಿ ಉಳಿದಿದ್ದವು. ಹತ್ತಿರದಲ್ಲೇ ಒಂದು ಸಣ್ಣ ಹಳ್ಳಕೂಡ ಹರಿಯುತ್ತಿತ್ತು. ಸಾಮಾನ್ಯವಾಗಿ ಸೌದೆಗೆ ಬರುವವರು ಗಾಡಿಗಳನ್ನು ತಳುವುವುದು ಇಲ್ಲಿಯೇ. ಮುರುಕು ಮಂಟಪದ ಮಸಿ ಗೋಡೆಗಳು ಆಲದ ಮರದ ಕೆಳಗಿನ ಮೂಗುಪ್ಪೆ ಮಸಿಗಲ್ಲುಗಳು ಬಂದ ಜನ ಅಡಿಗೆ ಮಾಡಿ ಉಳಿಸಿ ಹೋದ ಕಪ್ಪನ್ನು ಮೆತ್ತಿಕೊಂಡಿದ್ದವು. ಗಾಡಿಗಳ ಕೊಳ್ಳು ಹರಿದು ಎತ್ತುಗಳಿಗೆ ನೀರು ಕುಡಿಸಿಕೊಂಡು ಬಂದು ಆಲದ ಮರಕ್ಕೆ ಕಟ್ಟಿಹಾಕಿ, ಹುಲ್ಲುಹಾಕಿ ಜನರೂ ಬುತ್ತಿ ಗಂಟು ಬಿಚ್ಚಿಕೊಂಡರು. ಇವತ್ತೆಲ್ಲಾ ಕಾಡೆಲ್ಲಾ ತಿರುಗಿದರೂ ಐದು ಗಾಡಿ ಹಿಡಿಯುವಷ್ಟು ಒಣ ಕಟ್ಟಿಗೆ ಸಿಕ್ಕೀತೇ? ಹಸಿ ಮರಕ್ಕೆ ಕೊಡಲಿ ಹಚ್ಚುವಂತಿಲ್ಲವಲ್ಲ? ರೇಂಜರ್ ಹ್ಯಾಗೆ? ಒಂದು ತೇಗದ ಮರ ಒಳಗೆ ನುಗ್ಗಿಸಿದರೆ ಬಿಟ್ಟಾನೋ? ಇವತ್ತು ರಾತ್ರಿ ಇಲ್ಲೇ ಕಳೆದು ನಾಳೆ ರಾತ್ರಿಯೊಳಗೆ ಹೊರಡಲು ಆದೀತಾ? ಮುಂತಾಗಿ ಮಾತಾಡುತ್ತಾ ಊಟ ಮುಗಿಸಿ ಎಲೆಯಡಿಕೆ ಚಂಚಿ ಬಿಚ್ಚಿ ಬಾಯಿ ಕೆಂಪು ಮಾಡಿಕೊಂಡು ಆಸುಪಾಸಿನ ಕಲ್ಲುಗಳನ್ನೂ ಕೆಂಪು ಮಾಡಿದರು. ಆಮೇಲೆ ಕೊಡಲಿ, ಕುಡುಗೋಲು, ಮಚ್ಚುಗಳನ್ನು ಹಿಡಿದುಕೊಂಡು, ಎತ್ತುಗಳನ್ನು ಹೊಡೆದುಕೊಂಡು ಕಾಡಿನೊಳಗೆ ನಡೆದರು.</p>
<p>ಮೊದಲು ಒಟ್ಟಾಗಿ ಹೊರಟರೂ ಬರುಬರುತ್ತಾ ಒಂದೊಂದು ಗಾಡಿಯ ಎರಡೆರಡು ಜನರೇ ಬೇರೆ ಬೇರೆಯಾಗಿ ಒಣಗಿದ ಕಟ್ಟಿಗೆ ಹುಡುಕಿಕೊಂಡು ಹೊರಟರು. ಮರ ದೂರದಿಂದ ಕಾಣುವುದು, ಹಸಿರು ಕಾಡಿನಲ್ಲಿ ಒಣಗಿದ ಮರ ಕಂಡು ಮುಖ ಅರಳುವುದು, ಬಳಿಗೆ ಓಡಿ ಪರೀಕ್ಷಿಸಿ ಬುಡಕ್ಕೆ ಕೊಡಲಿ ಹಾಕುವುದು, ಹಗ್ಗ ಹಾಕಿ ಎಳೆದು ಬೀಳಿಸುವುದು. ಕೊಂಬೆಗಳನ್ನು ತುಂಡರಿಸುವುದು. ಎಳೆದುಕೊಂಡು ಬಂದು ತಮ್ಮ ತಮ್ಮ ಗಾಡಿಗಳ ಬಳಿ ಹಾಕುವುದು- ಹೀಗೆ ಕಟ್ಟಿಗೆ ಸಂಗ್ರಹಿಸುವ ಕೆಲಸ.</p>
<p>ದಾರಿಯೇ ಇಲ್ಲದ ಕಾಡಿನಲ್ಲಿ ದಾರಿತಪ್ಪುವುದು ಹೇಗೆ? ಮರಗಳಿಗೆ ಕೊಡಲಿಯಿಂದ ಕಚ್ಚು ಹಾಕಿಕೊಂಡು ಗುರುತು ಇಟ್ಟುಕೊಳ್ಳುತ್ತಾ ಮುಂದೆ ಹೋಗುತ್ತಿದ್ದರು. ಹಿಂದೆ ಬರುತ್ತಿದ್ದರು. ಮುಳ್ಳು ಮೆಳೆಗಳ ಮೇಳ ದಾಟಿಕೊಂಡು ಬರಬೇಕು. ದಾರಿಗೆ ಅಡ್ಡವಾಗಿ ಹಾಯ್ದ ಬಳ್ಳಿ, ಪೊದೆಗಳನ್ನು ಸವರಬೇಕು. ಸಂಜೆಯಾಗುವ ಹೊತ್ತಿಗೆ ಮಯ್ಯ ನೆಣವೆಲ್ಲಾ ಕರಗಿ ಮೂಳೆಗಳು ಗಿಟಿಗಿಟಿ ಅಲ್ಲಾಡುತ್ತವೇನೋ ಅನ್ನಿಸುತ್ತಿತ್ತು. ಅಲ್ಲಲ್ಲಿ ಮುಳ್ಳುಗಳು ಗೀರಿ ಕೈ-ಕೆನ್ನೆ ತರಚಿ ನೀರು ಸೋಕಿದಾಗ ಉರಿ ಬೊಂಬಡಿಸುತ್ತಿತ್ತು. ಹೊಟ್ಟೆ ತಾಳ ಹೊಡೆದು ಒಣರೊಟ್ಟಿ, ಬೆಳ್ಳುಳ್ಳಿ ಚಟ್ನಿ, ಗುರೆಳ್ಳುಪುಡಿಯೇ ಅಮೃತವಾಗುತ್ತಿತ್ತು. ರಾತ್ರಿ ಸೊಳ್ಳೆಯ ಕಾಟದಿಂದ ಪಾರಾಗಲು ಯಾವುದೋ ಸೊಪ್ಪು ಸವರಿಕೊಂಡು ಸೊಳ್ಳೆ ಸಂಗೀತದಲ್ಲೇ ಕಾಡಿನ ನಿಶಾಚರ ಜೀವಜಂತುಗಳ ಚಟುವಟಿಕೆಗಳಿಗೆ ಕಿವಿಯಾಗಿ ಕಣ್ಣಾಗಿ ನಿದ್ದೆ ಮಾಡುತ್ತಿದ್ದರು.</p>
<p><em>ಅಮೆರಿಕನ್ನಡದ ಕತೆಗಳು/೩೬೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೬೭</em><br />ಕೊನೆಯ ಬಾರಿ ಸೌದೆ ಎಳೆದುಕೊಂಡು ಬರುವಾಗ ಒಂದು ಪೊದೆಯ ಬಳಿ ವಾಸನೆ ಹೊಡೆದು, ಪಿಳ್ಳ ಏನೆಂದು ನೋಡಿದ. ಎಮ್ಮೆಯ ಅಸ್ಥಿಪಂಜರದ ಅವಶೇಷ ಬಿದ್ದಿತ್ತು. ಕೈಜೋಡಿಸಿ ಏನನ್ನೋ ಪ್ರಾರ್ಥಿಸುತ್ತಿರುವ ಹಾಗೆ ಕೊಂಬುಗಳು ಒಂದಾಗಿದ್ದವು. ಊಟ ಮುಗಿಸಿದ ಹುಲಿ ಎಲ್ಲೋ ಹೋಗಿತ್ತು. ಅಸ್ಥಿಪಂಜರಕ್ಕೆ ಮಾಂಸವೇನೂ ಅಂಟಿಕೊಂಡಿರಲಿಲ್ಲ. ಆದ್ದರಿಂದ ಹುಲಿ ಮತ್ತೆ ಬರುವ ಸಂಭವ ಇರಲಿಲ್ಲ. ಆದರೂ ಇದೆಲ್ಲಾ ಹುಲಿ ಅಡ್ಡಾಡಿದ ಜಾಗ. ಬಂದರೂ ಆಶ್ಚರ್ಯವಿಲ್ಲ. ತನ್ನ ಬಲಿಯ ವಾಸನೆಯನ್ನು ಮೈಲಿ ದೂರದಿಂದಲೇ ಹಿಡಿಯುತ್ತದಂತೆ ಹುಲಿ. ಜಗ್ಗು, ಪಿಳ್ಳ ತಮ್ಮ ಸಂಗಡಿಗರಿಗೆ ತಾವು ನೋಡಿದ ಸಂಗತಿ ಹೇಳಿದರು. ಆ ಸುದ್ದಿ ಎಲ್ಲರಲ್ಲೂ ಹೆದರಿಕೆಯ ತೆರೆಗಳನ್ನು ಏಳಿಸಿತು. ಮಧ್ಯದಲ್ಲಿ ಎತ್ತುಗಳನ್ನು ಕಟ್ಟಿಹಾಕಿ, ಸುತ್ತಲೂ ಗಾಡಿಗಳನ್ನು ನಿಲ್ಲಿಸಿ, ಕಾವಲು ನಿದ್ದೆ ಮಾಡಬೇಕು. ಒಬ್ಬರೋ ಇಬ್ಬರೋ ಸರತಿಯ ಮೇಲೆ ಎದ್ದಿದ್ದು ಬೆಂಕಿ ಹಾಕಿಕೊಂಡು ಕೂರಬೇಕು. ಬೆಂಕಿ ಕಂಡರೆ ಹುಲಿ ಕರಡಿ ಅತ್ತ ಬರುವುದಿಲ್ಲವಲ್ಲ ಎಂದು ಮಾತಾಡಿಕೊಂಡರು. ಮೊದಲ ಕಾವಲು ಕಾಡು ರಾತ್ರಿಗೆ ಇದೇ ರೀತಿ ಸಿದ್ಧತೆ ಮಾಡಿಕೊಂಡರು. ಒಣಗಿದ ಎಲೆಗಳನ್ನೂ ಜೊತೆಗೆ ಪುರುಲೆಗಳನ್ನೂ ಹಾಕುತ್ತಾ ಬೆಂಕಿಯನ್ನು ನಂದದಂತೆ ಇಟ್ಟುಕೊಂಡು ಸರತಿಯ ಮೇಲೆ ಕಾವಲು ಕೂತರು. ನಡುರಾತ್ರಿಯ ಸರದಿ ದುರುಗ ಮತ್ತು ಜಗ್ಗುವಿನ ಪಾಲಿಗೆ ಬಂತು. ಜಗ್ಗು, ಬೆಂಕಿಯ ಮುಂದೆ ಮರದ ತುಂಡಿನ ಮೇಲೆ ಕೂತ. ಎದುರಿಗೆ ಬೆಂಕಿಯ ಆಚೆ ದುರುಗ ನೆಲದ ಮೇಲೆ ಕಂಬಳಿ ಹಾಸಿಕೊಂಡು ಕೂತ. ನಡುವೆ ಬೆಂಕಿಯ ಅಲೆಗಳು ಏಳುತ್ತಿದ್ದವು, ಇಳಿಯುತ್ತಿದ್ದವು. ಸುತ್ತಲಿನ ಬೆಳದಿಂಗಳು ನುಸುಳದ ಕತ್ತಲು ನಡುವೆ ಈ ಬೆಳಕಿನ ಚೂರಿನಲ್ಲಿ ಅವರಿಬ್ಬರೂ ಯಾವುದೋ ಲೋಕಕ್ಕೆ ಸೇರಿದವರಂತೆ ಕಾಣುತ್ತಿದ್ದರು. ಜಗ್ಗು ದುರುಗನ ಮುಖವನ್ನೇ ನೋಡುತ್ತಿದ್ದ. ಅವನ ಕಪ್ಪು ಮುಖದ ಮೇಲೆ ತೆರೆ ತೆರೆಯಾಗಿ ಸುಳಿದಾಡುವ ಬೆಂಕಿ ಒಂದು ವಿಚಿತ್ರ ಕಾಂತಿಯನ್ನು ಕೊಟ್ಟಿತ್ತು.</p>
<p>ದುರುಗ ಎಲೆಯಡಿಕೆಯನ್ನು ಮುಗಿಸಿ ಬೀಡಿ ಹಚ್ಚಿಕೊಂಡಿದ್ದ. ಹುಲಿಯ ವಿಷಯವೇ ಅವನ ಮನಸ್ಸಿನಲ್ಲೂ ಕೆಣಕುತ್ತಿದ್ದುದರಿಂದ ಯಾವುದೋ ಹುಲಿ ಹಿಡಿದ ಪ್ರಕರಣವನ್ನು ಹೇಳತೊಡಗಿದ. ಜಗ್ಗುವಿಗೆ ತಾನು ಚನ್ನಗಿರಿಯಲ್ಲಿ ಹೈಸ್ಕೂಲಿನಲ್ಲಿ ಓದುತ್ತಿದ್ದಾಗ, ಜೋಳದಾಳು ಕಾಡಿನಲ್ಲಿ ಹುಲಿಯನ್ನು ಗುಂಡಿಯಲ್ಲಿ ಬೀಳಿಸಿದ್ದಾರೆ ಎಂಬ ಸುದ್ದಿ ತಿಳಿದು ಸೈಕಲ್ಲಿನ ಮೇಲೆ ನೋಡಲು ಬಂದದ್ದು ನೆನಪಾಯಿತು. ಆಳದ ಗುಂಡಿಯಮೇಲೆ ಉದ್ದುದ್ದನೆಯ ಮರದ ತುಂಡುಗಳನ್ನು ಅಡ್ಡಡ್ಡ ಸ್ಥಳ ಬಿಟ್ಟು ಹಾಕಿದ್ದು ಕಾಣಿಸಿತು. ಅದರ ಸಂದಿಯಲ್ಲಿ ಬಗ್ಗಿ ನೋಡಿದಾಗ ತಳದಲ್ಲಿ ಎಗರಾಡುವ ಹುಲಿರಾಯ ಕಂಡ. ಮಬ್ಬು ಬೆಳಕಿನ ಆ ಆಳದಲ್ಲೂ ಹೊಳೆಯುವ<br />ಅದರ ಕಣ್ಣುಗಳು, ಮೈಮೇಲಿನ ಉಜ್ವಲ ಬಣ್ಣದ ಪಟ್ಟೆಗಳು ಕಂಡು, ಇನ್ನೂ ಮರೆಯದಂತೆ ಉಳಿದಿವೆಯಲ್ಲ ಎಂದು ಜಗ್ಗು ಆಶ್ಚರ್ಯಪಟ್ಟ. ದುರುಗ ತನ್ನ ಕಥೆ ಮುಗಿಸಿ ಸುಮ್ಮನಾಗಿದ್ದ. ಅದಕ್ಕೆ ಜಗ್ಗು ಏನೂ ಪ್ರತಿಕ್ರಿಯೆ ತೋರದಾದಾಗ ಪ್ರಾಯಶಃ ತಾನಾಗಲೇ ಈ ಕಥೆಯನ್ನು ಮೊದಲು ಹೇಳಿರಬೇಕು ಅಂದುಕೊಂಡ.</p>
<p>-೪-</p>
<p>ನಿನ್ನೆ ರಾತ್ರಿ ಹೊರಟಾಗಿನಿಂದಲೂ ಅಸ್ಪಷ್ಟವಾಗಿ ಕಾಡುತ್ತಿದ್ದ ಯೋಚನೆ ಜಗ್ಗುವಿನ ಮನಸ್ಸಿನಲ್ಲಿ ಈಗ ಒಂದು ಸ್ಪಷ್ಟ ರೂಪ ತಾಳಿತ್ತು. ಪಿಳ್ಳನನ್ನು ಮುಗಿಸಿಬಿಡಬೇಕು. ಅದನ್ನು ಸಹಜವಾಗಿ ಕಾಣುವಂತೆ ಮಾಡಲು ಬೇಕಾದಷ್ಟು ಕಾರಣಗಳನ್ನು ಹೊಂಚಬಹುದು. ಹುಲಿಯ ಕಾರಣವೇ ಸಾಲದೆ? ಹುಲಿ ಹಿಡೀತು ಅನ್ನಬಹುದು. ಯಾವುದಾದರೂ ಪೊದೆಯಲ್ಲಿ ಹೆಣ ಹಾಕಿಬಿಟ್ಟು ಆಮೇಲೆ ಹುಡುಕುವ ನಾಟಕ ಆಡಬಹುದು. ಅಥವಾ ಮರ ಕೆಡವುವಾಗ ಕೆಳಗೆ ಸಿಕ್ಕು ಸತ್ತ ಎಂದು ಜಜ್ಜಿದ ತಲೆ ತೋರಿಸಬಹುದು. ಜಗ್ಗು ಹಲ್ಲು ಮಸೆಯತೊಡಗಿದ. ಬಡ್ಡೀ ಮಗನಿಗೆ ಮಟ್ಟಹಾಕಬೇಕು.</p>
<p>ದುರುಗನ ಕಿವಿಗಳು ಚುರುಕಾದವು. ತನ್ನ ಮನಸ್ಸಿನ ಯೋಚನೆ ಅವನಿಗೆ ಕೇಳಿಸಿತೇನೋ ಎಂದು ಜಗ್ಗು ದಿಗಿಲುಗೊಂಡ. ಹತ್ತಿರದಲ್ಲೇ ಎಲ್ಲೋ ತರಗೆಲೆಯ ಮೇಲೆ ಏನೋ ನಡೆದಾಡುತ್ತಿರುವ ಸದ್ದು. ಜಗ್ಗುವೂ ಕಿವಿ ನಿಮಿರಿಸಿದ. ವಾಸ್ನೆ ಹಿಡ್ದು ಬಂದಿದೆ ಏನೋ ಮಾರಿ ನನ್ಮಗಂದು ಎಂದು ದುರುಗ ಕೊಡಲಿಗೆ ಕೈ ಹಾಕಿದ. ಜಗ್ಗುವೂ ಕೊಡಲಿ ಹಿಡಿದುಕೊಂಡು, ಉಳಿದವ್ರನ್ನೂ ಎಬ್ಸಾಣಾ? ಎಂದ. ಬೇಡ ಸೋಮಿ, ಅದ್ಕೆಲ್ಲಿ ಹತ್ರ ಬರೋ ಎದೆ ಐತೆ? ಬೆಂಕಿ ಕಂಡು ದೂರ್ದಾಗೇ ಎಗರಲಾಡ್ತಾ ಇದೆ- ಎಂದ. ಜಗ್ಗುವಿಗೆ ಒಂದು ನಿಮಿಷ ಉಸಿರು ನಿಂತ ಹಾಗೆ ಆಯಿತು. ಅದು ಹುಲಿಯೇ ಆಗಿದ್ದರೆ ತನಗೂ ಅದಕ್ಕೂ ಎಷ್ಟು ದೂರ ಇರಬಹುದು ಎಂದು ಲೆಕ್ಕ ಹಾಕಲು ಪ್ರಯತ್ನಿಸಿ ಸೋತ. ತರಗೆಲೆಯ ಮರ್ಮರ ಒಂದು ಸುತ್ತು ಬಂದು ಅನಂತರ ದೂರ ಹೋಯಿತು. ಜಗ್ಗುವಿನ ಎದೆಯಮೇಲಿನ ಭಾರ ಸ್ವಲ್ಪ ಕಡಿಮೆಯಾಯಿತು. ಧೈರ್ಯ ಪಲಾಯನ ಮಾಡಿದಾಗ ಒಂದು ಹುಲಿಯ ಎದುರು ಎಷ್ಟು ಜನರಿದ್ದರೂ ಉಪಯೋಗವಿಲ್ಲ. ಇವರ ಮಾತಿನ ಗಲಾಟೆಯಲ್ಲಿ ಕುಲ್ಡಕೋರನೂ ಎದ್ದ. ಅಗೋ ಎದ್ಯಲ್ಲ, ಹುಲಿನೋ ಏನೋ ದೂರದಲ್ಲಿ ಓಡಾಡಿದ ಹಂಗೆ ಆಯ್ತು. ನಾವೇ ಎಬ್ಸಾಣ ಅಂತಿದ್ವಿ. ನೀನೇ ಎದ್ಯಲ್ಲ- ಎಂದು ದುರುಗ ಬೀಡಿ ಚಾಚಿದ. ಕೋರ, ಬದ್ದವಾಗ್ಲೂ ಉಲೀನ? ಎನ್ನುತ್ತಾ ಕೊಂಡದ ಬಳಿಗೆ ಬಂದು ಕೂತ. ಹೀಗೇ ಮಾತು ಬೆಳೆದು ಒಬ್ಬೊಬ್ಬರಾಗಿ ಎಲ್ಲರೂ ಎದ್ದರು. ಜಗ್ಗು ಮಲಗಲು ಗಾಡಿಗೆ ಹೋದ.</p>
<p>ಪಿಳ್ಳ ತೆಗವಾಗಿದ್ದಾನೆ. ಕರ್ರಗಿದ್ದರೂ ಲಕ್ಷಣವಾಗಿದ್ದಾನೆ. ಸಿದ್ದವ್ವನ ಮಗಳ<br /><em>ಅಮೆರಿಕನ್ನಡದ ಕತೆಗಳು/೩೬೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೬೯</em><br />ಜೊತೆ ಇವನದೇನೋ ಆಟ ನಡೀತಿದೆ ಅಂತಲೂ ಹೇಳ್ತಾರೆ. ಒಂದ್ಸಲ ಅವನಿಗೆ ಮನೆಯಲ್ಲಿ ಊಟ ಹಾಕುವಾಗ ತನ್ನ ಹೆಂಡತಿ ತುಪ್ಪ ಹಾಕಿದ್ದು ನೋಡಿ ರಂಪ ಮಾಡಿದ ಜಗ್ಗು. ಆಮೆಲೆ ಏನೋ ಕಾರಣಕ್ಕೆ ಜಗಳ ತೆಗೆದು ಅವನನ್ನು ಕೆಲಸದಿಂದ ಬಿಡಿಸಿ ಓಡಿಸಿದ. ಅಂದಿನಿಂದ ಹೆಂಡತಿಯನ್ನು ನೋಡುವ ದೃಷ್ಟಿ ಬದಲಾಗಿ ಕ್ರಮೇಣ ಪೀಡಿಸಲು ತೊಡಗಿ ಕೊನೆಗೆ ಅವಳು ಯಾವುದಕ್ಕೂ ಒಪ್ಪದಿದ್ದಾಗ ತವರು ಮನೆಗೆ ಕಳಿಸಿದ. ಮತ್ತೆ ಕರೆಸಿಕೊಳ್ಳಲಿಲ್ಲ. ಭಾವ ಮೈದುನ ಮಾತಿಗೆಂದು ಬಂದಾಗ ಮುಖ ಕೊಟ್ಟು ಮಾತನಾಡಲಿಲ್ಲ. ಎದುರಾದಾಗ ಮಾತಿಗೆ ಅವಕಾಶ ಕೊಡಲಿಲ್ಲ. ಮಾತು ಖಚಿತ ಹಂತ ಮುಟ್ಟಿದಾಗ ನಿಮ್ಮ ಅಕ್ಕ ನಿಮ್ಮ ಮನೆಯಲ್ಲೇ ಇರಲಿ ಅಂದುಬಿಟ್ಟ. ಮೂರು ವರ್ಷವೇ ಆಗಿ ಹೋಯ್ತು. ಪಿಳ್ಳ ಯಾರದ್ದೋ ಹೊಲವನ್ನು ಕೋರಿಗೆ ಹಿಡಿದು ವ್ಯವಸಾಯ ಮಾಡತೊಡಗಿದ.</p>
<p>ಮೂರು ವರ್ಷದಿಂದ ಜಗ್ಗುವಿನ ಹೆಂಡತಿ ತವರಿಂದ ಹಿಂತಿರುಗದ ವಿಷಯ ಹಳ್ಳಿಯಲ್ಲಿ ಜಗಿದು ಜಗಿದು ಹಳೆಯದಾಯಿತು. ಆತ ಹೆಂಡತಿ ಬಿಟ್ಟಿದ್ದಾನೆ ಎನ್ನುವ ವಿಷಯ ಮೊದಲು ಹೊಸದಾಗಿದ್ದರೂ ಬರಬರುತ್ತಾ ಅದೊಂದು ಸಹಜ ಸ್ಥಿತಿ ಎಂಬಂತೆ ಜನ ಸ್ವೀಕರಿಸಿ ಬಿಟ್ಟರು. ಕೊನೆಗೆ ಮರೆತೂ ಬಿಟ್ಟರು.</p>
<p>ಆದರೆ ಜಗ್ಗು ಹೇಗೆ ಮರೆಯಬೇಕು? ಅವನು ಹೊಲ, ತೋಟ ಎಂದು ಕತ್ತೆಯ ಹಾಗೆ ದುಡಿಯುತ್ತಿದ್ದ. ಆದರೆ ಮನಸ್ಸಿಗೆ ಒಂದು ನೆಮ್ಮದಿ ಇರಲಿಲ್ಲ. ಒಂದೊಂದು ಸಲ ತನ್ನ ಹೆಂಡತಿಯದು ಏನೂ ತಪ್ಪಿಲ್ಲವೇನೋ ಅನ್ನಿಸುತ್ತಿತ್ತು. ಆದರೆ ಪಿಳ್ಳನನ್ನು ಮನೆಯಿಂದ ಬಿಡಿಸಿದ್ದು, ಹೆಂಡತಿ ತವರಿಗೆ ಹೋಗಿದ್ದು ಜನರಲ್ಲಿ ಅರ್ಥಪೂರ್ಣವಾದ ಘಟನೆಗಳಾಗಿ ಬೆಳೆದು ಬಾಯಾಡಿದ್ದವು. ತಲೆ ಎತ್ತಿಕೊಂಡು ಓಡಾಡುವುದೇ ಕಷ್ಟವಾಗಿತ್ತು. ಸೂಕ್ಷ್ಮವಾದ ಅನುಮಾನಗಳು ಖಚಿತವಾದ ಆಕಾರ ತಾಳಿಬಿಟ್ಟಿದ್ದವು . ಮನಸ್ಸಿನಲ್ಲೇ ಪಿಳ್ಳನ ವಿಷಯದಲ್ಲಿ ಕೋಪ ಹೊಗೆಯಾಡುತ್ತಿತ್ತು. ಪಿಳ್ಳ ಸ್ವತಂತ್ರ ವ್ಯವಸಾಯ ಆರಂಭಿಸಿದ ಮೇಲೆ ತಂದೆ ಅವನನ್ನು ಒಂದೆರಡುಸಲ ಹೆಚ್ಚಿನ ಕೆಲಸ ಬಿದ್ದಾಗ ಕರೆದಿದ್ದುಂಟು. ಆಗ ಜಗ್ಗು ಊರಲ್ಲಿರಲಿಲ್ಲವೋ, ಇದ್ದೂ ಪ್ರತಿಭಟನೆಯಿಂದ ಪ್ರಚಾರದ ಕಹಳೆಗೆ ಮುದ್ದು ಕೊಟ್ಟಂತಾದೀತೇನೋ ಎಂದೋ ಪ್ರತಿಕ್ರಿಯೆ ತೋರಿಸಿರಲಿಲ್ಲ. ಪಿಳ್ಳ ಈಗ ಮತ್ತೆ ಬಂದಿದ್ದಾನೆ. ತನ್ನ ಬಾಳು ಹೀಗಾಗುವುದಕ್ಕೆ ಇವನೇ ಕಾರಣನೇ?</p>
<p>-೫-</p>
<p>ಕೆಲಸದಿಂದ ಬಿಡಿಸಿದ ದಿನ ಜಗ್ಗು ಬಾರುಕೋಲಿನಿಂದ ಹೊಡೆದದ್ದು ಪಿಳ್ಳನಿಗೆ ಇನ್ನೂ ನೆನಪಿತ್ತು. ಸಣ್ಣ ಕಾರಣಕ್ಕೆ ಮಾತು ಬೆಳೆಯಿತು. ಗೋದಲೆಯಲ್ಲಿದ್ದ ಸೆಗಣಿ ಬಾಚು ಅಂದರು. ಸೆಪ್ಪೆ ತಂದು ಹಾಕಿ ಬಾಚ್ತೀನಿ ಅಂದ ಪಿಳ್ಳ. ಈಗಲೇ ಮಾಡು<br />ಅಂದರು. ಪಿಳ್ಳ ಮಾಡಲಿಲ್ಲ. ಸೆಪ್ಪೆ ತರಲು ಹಿತ್ತಲಿಗೆ ಹೋದ. ಹೊರೆ ತಂದು ದನದ ಮನೆಯ ಹತ್ತಿರ ಹಾಕುತ್ತಿದ್ದಂತೆಯೇ ಜಗ್ಗು ಬಾರ್ಕೋಲು ಹಿಡಿದು ನಿಂತಿರುವುದು ಕಾಣಿಸಿತು. ಹತ್ತಿರ ಬಂದವರೇ, ಹೇಳಿದ ಮಾತು ಕೇಳೋದಿಲ್ವೇನೋ ಚೋದೀ ಮಗನೆ ಎಂದು ಒಂದು ಸಲ ಬಾರುಕೋಲು ಬೀಸಿದರು. ದಾರದ ತುದಿಯಲ್ಲಿ ಚಾಟಿಗೆ ಹಾಕಿದ್ದ ಚರ್ಮದ ತುಂಡುಗಳು ಬೆನ್ನು ನೆಕ್ಕಿ ಚಪ್ಪರಿಸಿದವು. ಯಾಕ್ ಹಂಗೆ ಮಾಡ್ತೀರ ಸೋಮಿ? ಸೆಪ್ಪೆ ತಂದ್ಹಾಕಿ ಬಾಚಿದರೆ ಏನು ನಿಮ್ಮ ಗಂಟು ಹೋಕುತೆ? ಎಂದ ಪಿಳ್ಳ ನೋವಿನಿಂದ ತುಟಿ ಕಡಿದುಕೊಳ್ಳುತ್ತಾ. ಜಗ್ಗು ಮತ್ತೆ ಮತ್ತೆ ಬೈಯುತ್ತಾ ಹೊಡೆದರು. ಕಿಟಕಿಯಲ್ಲಿ ಅವರ ಹೆಂಡರು ಕಾಣಿಸಿಕೊಂಡರು. ಅವರ ಕಣ್ಣಲಿ ಮಿನುಗಿದ ಕಾತರ ಮತ್ತು ಜಿನುಗಿದ ಕಣ್ಣೀರು ನೋಡಿದರೆ ಸಾಕು, ಇನ್ನು ನೂರು ಸಲ ಬಾರುಕೋಲಿನಿಂದ ಹೊಡೆಸಿಕೊಳ್ಳಬಹುದು ಅನ್ನಿಸಿತು. ಅಷ್ಟರಲ್ಲಿ ದೊಡ್ಡ ಸ್ವಾಮೇರು ಬಂದು ಬಿಡಿಸಿದರು. ಆ ದಿನ ಚಿಕ್ಕ ಸ್ವಾಮೇರಿಗೆ ಏನು ಹುಚ್ಚು ಬಂದಿತ್ತೋ ಏನೋ. ಬೆನ್ನು ಮೇಲೆಲ್ಲಾ ಬಾರು ಬರುವ ಹಾಗೆ ಹೊಡೆದಿದ್ದರು. ದನಕ್ಕೆ ಕೂಡ ತಾನು ಹಾಗೆ ಹೊಡೆದಿರಲಿಲ್ಲ.</p>
<p>ತಾನು ಸೆಪ್ಪೆ ಕೊರೆಯುವಾಗ, ಸೆಗಣಿಯ ಬುಟ್ಟಿ ಹೊತ್ತುಕೊಂಡು ಹಿತ್ತಲಿಗೆ ಹೋಗುವಾಗ ಚಿಕ್ಕಮ್ಮಾವ್ರು ಹೇಗೆ ನೋಡುತ್ತಿದ್ದರು! ಅವರು ಓಡಾಡುತ್ತಿದ್ದರೆ ತನಗಾಗಿಯೇನೋ ಎಂದು ಎದೆ ಸೆಟೆಸಿ ನಡೆದಿದ್ದು ಉಂಟು. ಒಂದು ದಿನ ಊಟಕ್ಕೆ ನಿಂಬೆ ಹಣ್ಣಿನ ಗಾತ್ರದ ಬೆಣ್ಣೆ ಹಾಕಿದರು. ಮುಂದಿನ ಸಲ ಬಡಿಸಲು ಬಂದಾಗ ಕೈ ಹಿಡಿದಿದ್ದೆ. ಬಿಡಿಸಿಕೊಂಡು ಹೋಗಿದ್ದರು. ಮತ್ತೆ ಸಾರು ಬಡಿಸಲು ದೊಡ್ಡಮ್ಮಾವ್ರು ಬಂದಿದ್ದರು.</p>
<p>ಇನ್ನೊಂದು ದಿನ ದೊಡ್ಡ ರಂಪವಾದದ್ದು. ನಾಕನೇ ಮುದ್ದೆ ನೀಡುವಾಗ ಅದಕ್ಕೆ ತುಪ್ಪ ಸವರಿತ್ತು. ಚಿಕ್ಕ ಸ್ವಾಮೇರ ಕಣ್ಣಿಗೆ ಅದು ಬಿತ್ತು. ಚಿಕ್ಕಮ್ಮಾವ್ರು ತಾವು ತಿನ್ನಲು ಅದಕ್ಕೆ ತುಪ್ಪ ಹಾಕಿ ಇಟ್ಟುಕೊಂಡಿದ್ದೆ. ಬೇರೆ ಇರಲಿಲ್ಲ. ಅವನು ಕೇಳ್ದ ಅಂತ ಅದನ್ನೇ ಬಡಿಸಿದೆ ಅಂದ್ರು. ಅಷ್ಟಕ್ಕೇ ಅದು ನಿಲ್ಲಲಿಲ್ಲ. ದೊಡ್ಡ ಗಲಾಟೆಯಾಯ್ತು. ಅದಾದ ವಾರಕ್ಕೇ ಬಾರುಕೋಲಿನಿಂದ ಹೊಡೆದು ಕೆಲಸ ಬಿಡಿಸಿದರು. ಆಮೇಲೆ ಚಿಕ್ಕಮ್ಮಾವ್ರೂ ಕಾಣಲಿಲ್ಲ.</p>
<p>ಪಿಳ್ಳ ಬೂದಿ ಕೆದರಿ ಬೆಂಕಿಯನ್ನು ಪ್ರಜ್ವಲಿಸಿದ. ಒಣಗಿದ ಕಡ್ಡಿ ಮುರಿದು ಒಂದೊಂದಾಗಿ ಪೇರಿಸಿದ. ಕಡ್ಡಿಗಳು ಚಿಟ ಚಿಟ ಸದ್ದು ಮಾಡುತ್ತಾ ಉರಿಯತೊಡಗಿದವು. ಅವರ ಮನೆ ಕೆಲಸ ಬಿಟ್ಟು ಕಟ್ಟೆ ಹೊಲ ಕೋರಿಗೆ ಹಿಡಿದ ಮೇಲೆ, ಒಂದು ದಿನ ದೊಡ್ಡ ಸ್ವಾಮೇರು ಬಂದು ಕಣದ ಕೆಲಸಕ್ಕೆ ಕೂಲಿಗೆ ಬರಲು ಕರೆದರು. ಅದೆಲ್ಲಾ ಆದ ಮೇಲೆ ಹೆಂಗೆ ಸೋಮಿ ಬರಲಿ ಎಂದು ಕೇಳಿದೆ. ಒಂದೇ<br /><em>ಅಮೆರಿಕನ್ನಡದ ಕತೆಗಳು/೩೭೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೭೧</em><br />ಊರಾಗೆ ಇದ್ದು ದ್ವೇಷ ಸಾಧಿಸಬಾರದು ಪಿಳ್ಳ ಅಂತ ಬುದ್ಧಿವಾದ ಹೇಳಿ ಕರೆದುಕೊಂಡು ಹೋದರು. ದೊಡ್ಡ ಸ್ವಾಮೇರೆ ಒಳ್ಳೇ ಅನುಬೋಸ್ತ್ರು. ವೈರ ಬೆಳಸೋದು ತಮ್ಮ ಮಗನಿಗೇ ಅಪಾಯ ಆದಾತು ಅಂತ ಹೆಂಗೋ ತೇಪೆ ಮಾಡಿ ಕ್ರಮೇಣ ಸರಿ ಹೋದಾತಾ ಅಂತ ನೋಡಿದರು. ಅವಾಗೀವಾಗ ಅವರ ಮನೆಗೆ ಹೆಚ್ಚಿನ ಕೆಲಸಕ್ಕೆ ಹೋದದ್ದೂ ಉಂಟು. ಆದರೆ ಚಿಕ್ಕಮ್ಮಾವ್ರೇ ಇಲ್ಲ. ಈಗ ಮತ್ತೆ ಚಿಕ್ಕ ಸ್ವಾಮೇರ ಕುಂಟೆ ಸೌದೆಗೆ ಕಾಡಿಗೆ ಬಂದೊ. ಜೊತೆಗೆ ಜನ ಅವ್ರೆ. ಆದ್ರೂ ಅವರಿಗೆ ತಿಕ್ಕಲು ತಿರುಗಿದರೆ ಕಸ್ಟವೇ. ಉಸಾರಾಗಿರಪ್ಪ ಅಂತ ಅವ್ವನೂ ಏಳಿ ಕಳಿಸವ್ಳೆ.</p>
<p>-೬-</p>
<p>ಮಾರನೆಯ ದಿನ ಹೊತ್ತಾರೆ ಎದ್ದು ಎಲ್ಲರೂ ಕಟ್ಟಿಗೆ ಸಂಗ್ರಹಿಸುವ ಕೆಲಸಕ್ಕೆ ಹೊರಟರು. ಮೊದಲ ದಿನವೇ ಹತ್ತಿರದ ಒಣ ಮರಗಳೆಲ್ಲಾ ಖಾಲಿಯಾಗಿದ್ದವು. ಆದ್ದರಿಂದ ಎರಡನೆಯ ದಿನ ಅವರೆಲ್ಲಾ ದೂರ ದೂರವೇ ಹೋಗಬೇಕಾಗಿತ್ತು. ಹಿಂದಿನ ದಿನದ ಹುಲಿ ಸಂಚಾರ ಗುಮಾನಿ ಹುಟ್ಟಿಸಿದ್ದರಿಂದ ಆದಷ್ಟೂ ಒಟ್ಟಿಗೇ ಇರಲು ತೀರ್ಮಾನಿಸಿದ್ದರು. ಆದರೂ ದಟ್ಟವಾದ ಕಾಡಿನಲ್ಲಿ ಹತ್ತು ಮಾರು ದೂರ ಹೋದರೂ ಕಣ್ಮರೆಯ ದೂರವೇ. ಹಾಗೆ ಎತ್ತುಗಳನ್ನು ಹಿಡಿದುಕೊಂಡು ಹೋಗುವಾಗಲೇ ಪೊದೆಯಿಂದ ಹಾರಿದ ಹುಲಿ ಈರನ ಎತ್ತಿನ ಬೆನ್ನ ಮೇಲೆ ಕೂತು ಕುತ್ತಿಗೆಗೆ ಬಾಯಿ ಹಾಕಿತು. ಕಣ್ಮುಚ್ಚಿ ಬಿಡುವಷ್ಟರಲ್ಲಿ ನಡೆದ ಘಟನೆ ನೋಡಿ ಹತ್ತಿರವಿದ್ದ ಇಬ್ಬರು ತಬ್ಬಿಬ್ಬಾದರೂ ಎತ್ತು ಗೋರಗೊರ ಮಾಡಿ ಜೊತೆ ಎತ್ತು ಬೆದರಿ ದಿಕ್ಕಾಪಾಲಾದಾಗ ಕೂಡಲೇ ಬೊಬ್ಬೆ ಹಾಕಿ ಕೊಡಲಿ ಬೀಸಿದರು. ಕೋರ ಒಕ್ಕಣ್ಣಿನಿಂದಲೇ ಗುರಿ ಹಿಡಿದು ಹುಲಿಯ ಬೆನ್ನಿಗೆ ಕೊಡಲಿಯ ಏಟು ಹಾಕಿದ. ಕೊಡಲಿ ನೆಟ್ಟುಕೊಂಡು, ಹುಲಿ ಆರ್ಭಟಿಸುತ್ತಾ ಕೆಳಗೆ ಹಾರಿ ಪೊದೆ ಬಿದ್ದು ಓಡಿತು. ಅಟ್ಟಿಸಿಕೊಂಡು ಹೋಗಲು ಧೈರ್ಯ ಸಾಲದೆ, ಹುಲಿಯ ಜೊತೆಗೆ ಕೊಡಲಿಯೂ ಹೋಯಿತಲ್ಲಾ ಎಂದು ಯೋಚಿಸುತ್ತಾ, ರಕ್ತದ ಗುರ್ತು ಹಿಡಿದುಕೊಂಡು ಹೋದರೆ ಹುಲಿ ಕೆಳಗೆ ಬೀಳಿಸಿದ ಕೊಡಲಿ ಸಿಕ್ಕೀತು ಅಂದುಕೊಂಡರು. ಎತ್ತು ವಿಕಾರವಾಗಿ, ಕರುಣಾಜನಕವಾಗಿ ಕೂಗುತ್ತಿತ್ತು. ಅದರ ಬೆನ್ನಮೇಲೆ, ಕುತ್ತಿಗೆಯಲ್ಲಿ ರಕ್ತ ಭುಗು ಭುಗು ಚಿಮ್ಮುತ್ತಾ ಮೈಯೆಲ್ಲಾ ಕೆಂಪಾಗಿತ್ತು. ಕೋರ ಹತ್ತಿರದ ಯಾವುದೋ ಬಳ್ಳಿಯ ಎಲೆಗಳನ್ನು ಹರಿದು ಗಾಯಕ್ಕೆ ಹಿಂಡತೊಡಗಿದ. ಈರ, ಕೋರ ಹುಯಿಲು ಎಬ್ಬಿಸಿದ್ದರಿಂದ ಹತ್ತಿರವಿದ್ದ ಉಳಿದವರು ದೌಡಾಯಿಸಿದರು. ಹುಲಿ ಈರನ ಎತ್ತಿನ ಮೇಲೆ ಆಕ್ರಮಣ ಮಾಡಿದ್ದು ಕೇಳಿ ಅವರು ಸ್ತಂಭೀಭೂತರಾದರು. ಗಾಯಗೊಂಡ ಹುಲಿ ಬಹಳ ಅಪಾಯಕಾರಿ. ಮತ್ತೆ ಯಾವ ಮಾಯದಲ್ಲಿ ರೊಚ್ಚು ತೀರಿಸಿಕೊಳ್ಳಲು ಮೇಲೆ ಬೀಳುತ್ತದೋ ಎಂದು ಅವರೆಲ್ಲಾ ಕಂಗಾಲಾದರು. ಗಾಯಗೊಂಡ ಎತ್ತು<br />ನೆಲದ ಮೇಲೆ ಒರಗಿತ್ತು. ಅದರ ಕಣ್ಣುಗಳು ಭಯದಿಂದ ಗಿರಗಿರ ತಿರುಗುತ್ತಿದ್ದವು. ಜೊತೆ ಎತ್ತನ್ನು ಹಿಡಿದುಕೊಂಡು ಬಂದು ಹತ್ತಿರದಲ್ಲೇ ನಿಲ್ಲಿಸಿದ್ದರು. ಉಳಿದ ಎತ್ತುಗಳೂ ಭೀತಿಯಿಂದ ಏನೋ ಅಪಾಯದ ಸುಳಿವು ಹಿಡಿದಂತೆ ನಿಂತಿದ್ದವು. ಆ ಗುಂಪಿನಲ್ಲಿ ಪಿಳ್ಳ ಮತ್ತು ಜಗ್ಗು ಇರಲಿಲ್ಲ. ಅವರು ಯಾವ ಕಡೆ ಹೋದರೋ? ಗಾಯಗೊಂಡ ಹುಲಿ ಆಕಡೆಗೇನಾದರೂ ಹೋದರೆ ಏನು ಗತಿ? ಮರ ಕಡಿಯುವ ಸದ್ದು ಕೇಳುತ್ತದೇನೋ ಎಂದು ಆಲಿಸಿದರು. ಆಮೇಲೆ ಒಬ್ಬರಾದ ಮೇಲೊಬ್ಬರು ಪಿಳ್ಳಾ ಪಿಳ್ಳಾ ಎಂದು ಕೂಗತೊಡಗಿದರು.</p>
<p>ದೂರದಲ್ಲಿ ಜಗ್ಗು ಮತ್ತು ಪಿಳ್ಳನಿಗೆ ಈ ಕೂಗು ಅಲೆಅಲೆಯಾಗಿ ಕೇಳಿತು. ಅದರೆ ಅದಕ್ಕೆ ಓಗೊಡುವ ಸ್ಥಿತಿಯಲ್ಲಿ ಇರಲಿಲ್ಲ ಇಬ್ಬರೂ. ಜಗ್ಗು ಒಂದು ಉಸುಬಿನ ಗುಂಡಿಯಲ್ಲಿ ಬಿದ್ದು ಸೊಂಟದ ವರೆಗೂ ಮುಳುಗಿಹೋಗಿದ್ದ. ಗುಂಡಿಯ ದಡದಲ್ಲಿ ಪಿಳ್ಳ ಏನು ಮಾಡಬೇಕೆಂದು ತೋಚದೆ ತೇಕುತ್ತಾ ನಿಂತಿದ್ದ. ಉಸುಬಿನ ಗುಂಡಿ ನೋಡಲು ಹಾಗೆ ಕಾಣುತ್ತಿರಲೇ ಇಲ್ಲ. ಅದರ ಮೇಲೆಲ್ಲಾ ತರಗೆಲೆಗಳು ಬಿದ್ದು, ಹುಲ್ಲು ಬೆಳೆದು ಗಟ್ಟಿ ನೆಲದ ಹಾಗೇ ಕಾಣುತ್ತಿತ್ತು. ಒಣಗಿದ ಮರ ಹುಡುಕಿಕೊಂಡು ಪಿಳ್ಳ, ಜಗ್ಗು ಈ ಕಡೆಗೆ ಬಂದಿದ್ದರು. ಒಂದು ಮರ ಇಲ್ಲೇ ಕಾಣಿಸಿತ್ತು. ಹತ್ತಿರ ಬಂದರು. ಎತ್ತುಗಳನ್ನು ಹತ್ತಿರದ ಮರಕ್ಕೆ ಕಟ್ಟಿ ಇಬ್ಬರೂ ಮರ ಕಡಿಯಲು ಪ್ರಾರಂಭಿಸಿದರು. ಒಂದೊಂದು ಏಟು ಮರಕ್ಕೆ ಹಾಕುವಾಗಲೂ ಜಗ್ಗು, ಈ ಏಟು ಪಿಳ್ಳನಿಗೆ ಬಿದ್ದಿದ್ದರೆ ಎಂದುಕೊಳ್ಳುತ್ತಿದ್ದ. ಆದರೆ ಅವನ ಕೈಯಲ್ಲೂ ಕೊಡಲಿ ಇದೆ. ಮರ ಕಡಿದು, ಹಗ್ಗ ಹಾಕಿ ಎಳೆದು ಕೆಳಗೆ ಬೀಳಿಸಿದರು. ಕೊಂಬೆಗಳನ್ನು ಕತ್ತರಿಸಿದರು. ಕಡಿದ ತುಂಡುಗಳನ್ನು ಜೋಡಿಸುವಾಗ ಜಗ್ಗು ಒಂದು ತುಂಡು ಎತ್ತಿಕೊಂಡ ಪಿಳ್ಳ ಬೆನ್ನುಮಾಡಿ ಜೋಡಿಸುವಾಗ ಹಿಂದಿನಿಂದ ತುಂಡು ಎತ್ತಿ ತಲೆಗೆ ಸರಿಯಾಗಿ ಗುರಿ ನೋಡಿದ. ಗಟ್ಟಿ ಮನಸ್ಸು ಮಾಡಿ ಬೀಸಿದ. ಆದರೆ ಆ ಸಮಯಕ್ಕೆ ಸರಿಯಾಗಿ ಪಿಳ್ಳ ಏಳಲಿದ್ದವನು ಏನೋ ಅಪಾಯಶಂಕಿಸಿ ಪಕ್ಕಕ್ಕೆ ಜಿಗಿದು ತಿರುಗಿ ನೋಡಿದ. ಜಗ್ಗು ರಾಕ್ಷಸನ ಹಾಗೆ ಕಂಡ. ಏಟು ತಪ್ಪಿದ ರೋಷದಲ್ಲಿ ಮತ್ತೆ ತುಂಡು ಎತ್ತಿದ. ಪಿಳ್ಳನಿಗೆ ಏನೆಂದು ಯೋಚಿಸಲೂ ಅವಕಾಶವಿಲ್ಲದ್ದರಿಂದ ಹಾರಿ ತುಂಡನ್ನೇ ಹಿಡಿದುಕೊಂಡು ಏನು ಸೋಮಿ ಇದು ಎಂದು ಕೂಗಿದ. ಆದರೆ ಜಗ್ಗು ಮನುಷ್ಯನಾಗಿರಲಿಲ್ಲ. ಕೋಪದ ಭರದಲ್ಲಿ ಅವನ ಬಾಯಿಂದ ಮಾತುಗಳೇ ಹೊರಡುತ್ತಿರಲಿಲ್ಲ. ಮುಖವೆಲ್ಲಾ ಕೆಂಪಾಗಿತ್ತು. ಬೆವರು ಸುರಿಯುತ್ತಿತ್ತು. ಆವೇಶದಲ್ಲಿ ಮೈಯೆಲ್ಲಾ ಕಂಪಿಸುತ್ತಿತ್ತು. ಇಬ್ಬರಿಗೂ ಹಣಾಹಣಿ ಪ್ರಾರಂಭವಾಯಿತು. ಪಿಳ್ಳ ತನ್ನ ರಕ್ಷಣೆಗಾಗಿಯಾದರೂ ಹೋರಾಡಲೇಬೇಕಾಗಿತ್ತು. ತುಂಡು ಕೆಳಗೆ ಬಿದ್ದು ಇಬ್ಬರೂ ಕೈ ಕೈ ಮಿಲಾಯಿಸಿದರು. ಜಗ್ಗು ಪಿಳ್ಳನನ್ನು ಎತ್ತಿ ನೆಲಕ್ಕೆ ಅಪ್ಪಳಿಸಲು ನೋಡಿದ, ಆದರೆ ಆ ರಭಸದಲ್ಲಿ<br /><em>ಅಮೆರಿಕನ್ನಡದ ಕತೆಗಳು/೩೭೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೭೩</em><br />ಪಿಳ್ಳನೇ ಜಗ್ಗುವನ್ನು ಎಸೆದುಬಿಟ್ಟ. ಎಸೆದವನೇ ಪಿಳ್ಳ ತೇಕುತ್ತಾ ಬಿದ್ದ ಜಗ್ಗುವನ್ನೇ ನೋಡಿದ. ಜಗ್ಗು ನೆಲದೊಳಗೇ ಮುಳುಗುತ್ತಿದ್ದ. ಪಿಳ್ಳ ನೋಡುನೋಡುತ್ತಿದ್ದಂತೆಯೆ ಜಗ್ಗು ಪಾರಾಗಲು ಕೊಸರಾಡುತ್ತಾ ಇನ್ನಷ್ಟು ಇನ್ನಷ್ಟು ಒಳಗಿಳಿಯುತ್ತಿದ್ದ. ಪಿಳ್ಳ ಕಣ್ಣಗಲಿಸಿ ನೋಡಿದ. ಸೊಪ್ಪು ಸೆದೆಗಳಿಂದ ಆವೃತವಾದ ಕಳ್ಳ ಉಸುಕಿನಲ್ಲಿ ಜಗ್ಗು ಕ್ರಮೇಣ ಒಳಗಿಳಿಯುತ್ತಿದ್ದ. ಪಿಳ್ಳ ತೇಕುತ್ತಾ ತಬ್ಬಿಬ್ಬಾಗಿ ಏನು ಮಾಡಲೂ ತೋಚದೆ ಜಗ್ಗುವನ್ನೇ ನೋಡುತ್ತಿದ್ದ. ಜಗ್ಗು ಕೂಡ ಪಿಳ್ಳನ ಕಣ್ಣುಗಳಲ್ಲೇ ಕಣ್ಣು ನೆಟ್ಟಿದ್ದ. ಜಗ್ಗುವಿನ ಮುಖ ರಾವು ಸುರಿಯುತ್ತಿತ್ತು. ಅಸಹಾಯಕತೆ, ಸ್ವಾಭಿಮಾನ. ಮೆತ್ತಿಕೊಂಡ ಕ್ರೌರ್ಯ ಮತ್ತು ಪಾಪಗಳಲ್ಲಿ ಅವನು ಜಗ್ಗುವಿನಂತೆಯೇ ಕಾಣುತ್ತಿರಲಿಲ್ಲ. ಅವನ ಮುಖದ ಮೇಲೆ ಮೃತ್ಯುವಿನ ನೆರಳು ಚಾಚಿತ್ತು. ಈಗ ಬಿಡಿಸಿದರೆ ಪಿಳ್ಳ ಬಿಡಿಸಬೇಕು. ಇಲ್ಲದಿದ್ದರೆ ಹೊರಬರಲು ಪ್ರಯತ್ನಪಟ್ಟಂತೆಲ್ಲಾ ಒಳಕ್ಕೇ ಎಳೆದುಕೊಳ್ಳುವ ಈ ಉಸುಕಿನಲ್ಲಿ ಮುಳುಮುಳುಗಿ ಹೋಗಬೇಕು. ಜಗ್ಗು ಒಂದು ಸಲ ಬಾಯಿತೆರೆದ. ಆದರೆ ಏನೂ ಮಾತೂ ಹೊರಡಲಿಲ್ಲ. ರೆಪ್ಪೆ ಕೂಡ ಬಡಿಯದೆ ನಿಶ್ಚಲವಾಗಿ ಉಸುಕಿನಲ್ಲಿ ತೂಗಿಬಿಟ್ಟ.</p>
<p>ಆಗಲೇ ಅಲೆಯಲೆಯಾಗಿ ಸಂಗಡಿಗರ ಕೂಗು ಕೇಳಿದ್ದು. ಪಿಳ್ಳ ಮೈ ಜಲ್ಲಿಸಿದ್ದು. ಪಿಳ್ಳ ಕೂಡಲೇ ಕೆಲಸಕ್ಕೆ ತೊಡಗಿದ. ಕಡಿದ ಮರದ ತುಂಡುಗಳನ್ನು ಎಳೆದುಕೊಂಡು ಬಂದು ಉಸುಬಿನ ಗುಂಡಿಯಲ್ಲಿ ಉದ್ದುದ್ದ ಹಾಕಿದ. ಅದರ ಮೇಲೆ ಬೇರೆ ತುಂಡುಗಳನ್ನು ಅಡ್ಡಡ್ಡ ಹಾಕಿದ. ಜೊತೆಗೆ ಇನ್ನೂ ಕವಲುಗಳನ್ನು ಬೇರ್ಪಡಿಸದ ದೊಡ್ಡ ಕೊಂಬೆಯೊಂದನ್ನು ಎಳೆದುಕೊಂಡು ಬಂದು ಗುಂಡಿಯಲ್ಲಿಟ್ಟ. ಆಮೇಲೆ ಹುಷಾರಾಗಿ ಅದರ ಮೇಲೆ ಸಾಗಿ ಹೋಗುತ್ತಾ ಜಗ್ಗುವಿನ ತೀರ ಹತ್ತಿರಕ್ಕೆ ಹೋದ. ಆಮೇಲೆ ಎಡಗೈಯಲ್ಲಿ ಕೊಂಬೆ ಹಿಡಿದುಕೊಂಡು ಬಲಗೈ ಚಾಚಿದ. ಚಾಚಿ ಜಗ್ಗುವಿನ ಕೈ ಹಿಡಿದುಕೊಂಡು ಎಳೆಯತೊಡಗಿದ. ಈ ಕಡೆ ಎಳೆತ. ಆ ಕಡೆ ಉಸುಬಿನ ಸೆಳೆತ. ಈ ಹೋರಾಟದಲ್ಲಿ ಪಿಳ್ಳನೇ ಗೆದ್ದ. ಕ್ರಮೇಣ ಜಗ್ಗು ಪೂರ್ತಿಯಾಗಿ ಮೇಲೆ ಬಂದು ಕೊಂಬೆಯೇರಿ ಪಿಳ್ಳನನ್ನು ಹಿಂಬಾಲಿಸಿ ದಡದ ಮೇಲಕ್ಕೆ ಬಂದ. ಎದೆಯಿಂದ ಕೆಳಭಾಗ ಪೂರ್ತಿ ಕೆಸರು ಮೆತ್ತಿ ಹೋಗಿತ್ತು. ಆ ವೇಳೆದೆ ದುರುಗ, ಕೋರ ಓಡಿಬಂದರು. ಬಂದವರೇ ಜಗ್ಗುವನ್ನು ನೋಡಿ, ಇದೇನು ಸ್ವಾಮೇರೇ ಎಂದರು. ಜಗ್ಗು ಮಾತಾಡಲಿಲ್ಲ. ಪಿಳ್ಳನೇ, ಮರ ಕಡಿಯೋವಾಗ ಸ್ವಾಮೇರು ಆಯತಪ್ಪಿ ಉಸುಬಿನ ಗುಂಡೀಗೆ ಬಿದ್ದುಬಿಟ್ರು. ಹೆಂಗೋ ಮಾಡಿ ಹೊರಗೆ ಎಳೆದೆ ಎಂದ. ಆ ಕೂಡಲೇ ದುರುಗ, ಅಯ್ಯೋ ಸ್ವಾಮೀ ನಿಮ್ದು ಇಲ್ಲಿ ಈ ಕತೆ. ನಮ್ದು ಆ ಕಡೆ ಕತೆ ಕೇಳ್ತೀರಾ.. ಹುಲಿ ಬಂದು ಈರನ ಎತ್ತಿನ ಮೇಲೆ ಹಾರಿ ಖಂಡ ಕಿತ್ತುಬಿಟ್ತು. ಏನು ಹೇಳ್ತೀರಾ ರಾಣಾರಂಪ... ಹುಲೀಗೆ ಬೇರೆ ಕೊಡ್ಲೀಯೇಟು ಬಿದ್ದು ಗಾಯ ಆಗಿದೆ. ಎಲ್ಲಿ<br />ಪೊದೆಯೊಳಗೆ ಬಚ್ಚಿಟ್ಕಂಡದೊ ಮೊದ್ಲು ಗಾಯ ಆದ ಹುಲಿ. ರೋಸ ಜಾಸ್ತಿ. ನಿಮ್ಮ ಕಡೆ ಬಂತುಗಿಂತೇನೋ ಅಂತ ಓಡಿ ಬಂದ್ವಿ- ಎಂದ. ಪಿಳ್ಳ ಮತ್ತು ಜಗ್ಗು ಹಿಂದಿನ ಆಘಾತದಿಂದ ಚೇತರಿಸಿಕೊಂಡಿರಲಿಲ್ಲ. ಈ ಹೊಸ ಸುದ್ದಿ ಕೇಳಿ ಅವರು ಮೂಕರಾಗಿ ಹೋದರು.</p>
<p>-೭-</p>
<p>ಗಾಯದೆತ್ತು ನರಳುತ್ತಿತ್ತು. ಅದೇನು ಬದುಕಿತೊ ಸತ್ತಿತೊ ಹೇಳಲು ಬರುವಂತಿರಲಿಲ್ಲ. ಕಡಿದ ಕಟ್ಟಿಗೆಯನ್ನೆಲ್ಲಾ ಆಲದ ಮರದ ಬಳಿಗೆ ಅಡಕಿದ್ದರು. ಸಂಜೆ ಯಾಗುವುದರೊಳಗೆ ಕಾಡು ದಾಟಿಕೊಂಡು ಹೋಗಬೇಕೆಂದುಕೊಂಡಿದ್ದರೂ ಹುಲಿ ಪ್ರಕರಣದಿಂದಾಗಿ ಉಳಿಯಬೇಕಾಯಿತು. ಎತ್ತು ಸ್ವಲ್ಪ ಸುಧಾರಿಸಿಕೊಂಡರೆ ಉತ್ತಮವೇನೋ ಎಂದು ಎಲ್ಲರೂ ಅಭಿಪ್ರಾಯಪಟ್ಟರು. ಅಂದರೆ ಗಾಯದ ಹುಲಿ ಇರುವ ಕಾಡಿನಲ್ಲಿ ಇನ್ನೊಂದು ರಾತ್ರಿ ಕಳೆಯುವ ಅಪಾಯವನ್ನು ಅವರು ಎದುರಿಸಬೇಕಾಯಿತು. ಹುಲಿಯ ಸ್ವಭಾವ ಬಲ್ಲವರಿಗೆ ಅದು ಎಂಥ ಅಪಾಯ ಎಂದು ಗೊತ್ತು. ಅದರೆ ಹೊರಡುವುದು ಸಾಧ್ಯವಿರಲೇ ಇಲ್ಲ. ಉಸುಬಿನ ಗುಂಡಿಯಲ್ಲಿ ಬಿದ್ದ ನಂತರ ಜಗ್ಗು ಪೂರಾ ಮಂಕಾಗಿ ಹೋಗಿದ್ದ. ಆದರೆ ಪಿಳ್ಳ ಬಹಳ ಮಾತನಾಡಲು ಪ್ರಾರಂಭಿಸಿದ್ದ. ರಾತ್ರಿ ಸುತ್ತಲೂ ಅಲ್ಲಿಗಲ್ಲಿಗೆ ಬೆಂಕಿ ಹಾಕಿಕೊಂಡು ಎಲ್ಲರೂ ಕಾವಲು ಕೂಡಬೇಕೆಂದು ನಿರ್ಧರಿಸಿದರು. ಜಗ್ಗು ಹೊಳೆಯಲ್ಲಿ ಬಟ್ಟೆ ತೊಳೆದು ಒಣ ಹಾಕಿದ್ದರಿಂದ ಬರೀ ಒಂದು ಪಂಚೆಯನ್ನೇ ಮೈತುಂಬ ಸುತ್ತಿಕೊಂಡಿದ್ದ.</p>
<p>ರಾತ್ರಿಯ ಊಟ ಮುಗಿಸಿ, ಒಂದು ಕಡೆ ಇದ್ದ ಬೆಂಕಿಯನ್ನು ಐದು ಕಡೆ ಮಾಡಿಕೊಂಡು ಕೂತರು. ಎತ್ತಿನ ಗಾಯಕ್ಕೆ ಸೊಳ್ಳೆಗಳು ಬಂದು ಮುತ್ತುತ್ತಿದ್ದುದರಿಂದ ಅದು ಕತ್ತು ಅಲ್ಲಾಡಿಸಿ ಅಲ್ಲಾಡಿಸಿ ಸೋತು ಹೋಯಿತು. ಅದರ ಸಂಕಟ ನೋಡಲಾರದೆ ಈರ ತನ್ನ ಟವಲ್ಲನ್ನೇ ಗಾಯದ ಮೇಲೆ ಹಾಕಿದ. ಎತ್ತು ಗುಣಮುಖವಾದರೂ ಖಾಲಿ ಗಾಡಿಯನ್ನು ಎಳೆದುಕೊಂಡು ಬಂದೀತೆಂದು ಹೇಳುವಂತಿರಲಿಲ್ಲ. ಬೇರೆ ಗಾಡಿಯ ಹಿಂದೆ ಎತ್ತುಗಳನ್ನು ಕಳಿಸಿ, ಊರಿಂದ ಬೇರೆ ಎತ್ತುಗಳನ್ನು ಕರೆದುಕೊಂಡು ಬಂದು ಈರನ ಗಾಡಿ ಕಟ್ಟಿಗೆ ಸಾಗಿಸಬೇಕು. ಇಲ್ಲದಿದ್ದರೆ ಹತ್ತಿರದ ಹಳ್ಳಿಯಲ್ಲಿ ಬಾಡಿಗೆಗೆ ಎತ್ತು ಸಿಕ್ಕರೆ ನೋಡಬೇಕು. ಎರಡರ ಪೈಕಿ ಏನು ಮಾಡುವುದೆಂದು ತೋಚದೆ, ಯಾವುದಕ್ಕೂ ಬೆಳಗಾಗಲಿ ಎಂದು ಕಾದರು.</p>
<p>ಕಾಯಲು ಕೂತವರಲ್ಲಿ ಇಬ್ಬಿಬ್ಬರ ಪೈಕಿ ಒಬ್ಬೊಬ್ಬರು ಜೊತೆಯವರಿಗೆ ಹೇಳಿ ಮಲಗಿದರು. ಜೊತೆಯವರು ಹಾಗೂ ಹೀಗೂ ಕೂತಿದ್ದು, ಮೂರು ದಿನದಿಂದ ನಿದ್ದೆಯಿಲ್ಲದುದರ ಪ್ರಭಾವದಿಂದ ಯಾವುದೋ ಒಂದು ಮಾಯದ ನಿದ್ದೆಯ ಮೋಡಿಗೆ ಒಳಗಾದರು.</p>
<p><em>ಅಮೆರಿಕನ್ನಡದ ಕತೆಗಳು/೩೭೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೭೫</em><br />ಒಂದು ಹೊತ್ತಿನಲ್ಲಿ ಎತ್ತುಗಳು ಅಂಬಾ ಎಂದು ಕೂಗಲು ಆರಂಭವಾಗಿ, ಪ್ರಚಂಡ ಶಾಖದ ಅನುಭವವಾಗಿ ಜನ ಗಡಬಡಿಸಿ ಎದ್ದರು. ಬೆಳಕಿನ ದೊಡ್ಡ ಅಲೆಯೊಂದು ಉರುಳುರುಳಿಕೊಂಡು ರಭಸದಿಂದ ಇವರ ಕಡೆಗೇ ಬರುತ್ತಿತ್ತು. ಕಾಡೆಲ್ಲಾ ಪ್ರಾಣಿಸಂಕುಲದ ಕೋಲಾಹಲವಾಗಿ ಬಿದಿರು ಮಳೆಗಳ ಸಿಡಿತ, ಕೆಳಗುರುಳುವ ಮರಗಳ ಸಪ್ಪಳದಿಂದ ತುಂಬಿಹೋಗಿತ್ತು. ಬೆಳಕಿನ ದೊಡ್ಡ ಗೋಡೆಗಳು ಒತ್ತರಿಸಿಕೊಂಡು ಬರುತ್ತಿದ್ದವು. ಅವಕ್ಕೆ ಕೈಗಳಿದ್ದವು. ನಾಲಗೆಗಳಿದ್ದವು. ಕಾಲಿನ ಬದಲು ಗಾಲಿ ಇದ್ದಂತಿತ್ತು. ಉರುಳಿಕೊಂಡು ಬರುತ್ತಿತ್ತು.</p>
<p>ಕಂಗಾಲಾದ ಜನ ಎತ್ತುಗಳನ್ನು ಬಿಚ್ಚಿಕೊಂಡು ಓಡತೊಡಗಿದರು. ದಾರಿಕಾಣದ ದಾರಿಗಳಲ್ಲಿ ಬೆಳಕು ಕತ್ತಲು ಹೊಗೆ, ವಾಸನೆ ವ್ಯಾಪಿಸಿಕೊಂಡು- ಉದ್ದುದನೆಯ ಕೆನ್ನಾಲಗೆಗಳು ನುಗ್ಗಿದತ್ತಲೆಲ್ಲಾ ಚಾಚಿಕೊಂಡು ಓಡಿದರೆ ಬೆನ್ನಟ್ಟಿ, ನುಗ್ಗಿದರೆ ಎದುರಾಗಿ ದಾರಿ ತೊಡರಿತು. ಹತ್ತು ಜನರು ದಶದಿಕ್ಕುಗಳಿಗೆ ಓಡಿದರು. ದಾರಿ ತೋರದೆ ಬಂದು ಒಂದು ಕೇಂದ್ರದಲ್ಲಿ ಸಂಧಿಸಿದರು. ಮತ್ತೆ ಬೇರೆಯವರಿಗೆ ಹಳೆಯದಾದ, ತಮಗೆ ಹೊಸದಾದ ದಾರಿಗಳಲ್ಲಿ ಓಡಿದರು. ಎತ್ತುಗಳು ಯಾವಾಗಲೋ ಕೈ ತಪ್ಪಿಸಿಕೊಂಡು ದಿಕ್ಕಾಪಾಲಾಗಿ ಕಾಡೆಲ್ಲಾ ಗುಡುಗಾಡುತ್ತಿದ್ದವು. ಬೆಂಕಿ ಉರುಳಿಕೊಂಡು, ಕುಪ್ಪಳಿಸಿಕೊಂಡು, ಹಾರಿಕೊಂಡು ಕೊನೆಗೆ ತೆವಳಿಕೊಂಡೂ ಬರುತ್ತಿತ್ತು.</p>
<p><strong><em>-ಈಶ್ವರ ಚಂದ್ರ</em></strong>(ಬೆಂಗಳೂರು, ಭಾರತ)</p>
<p>
<strong>ಬಹದ್ದೂರ್‍ನ ಕಥೆ</strong>
</p>
<p>
<em>ನಾನು ಬಹದ್ದೂರನನ್ನು ಹಿಂಬಾಲಿಸಿದಾಗ ಚಿಟಿ ಇಟಿಛಿouಟಿಣeಡಿ oಜಿ ಣhe ಈiಡಿsಣ ಏiಟಿಜ ಆಯಿತು, ಆಮೇಲೆ?</em>
</p>
<p>ನಾನು ಬಹದ್ದೂರನನ್ನು ಭೇಟಿ ಮಾಡಿದ್ದು(ಸಂಧಿಸಿದ್ದು) ನನಗೆ ಎಂಟು ಅಥವ ಒಂಬತ್ತು ವರ್ಷವಾಗಿದ್ದಾಗ, ಬಹದ್ದೂರ್ ಇದ್ದದ್ದು ನನ್ನ ಚಿಕ್ಕಮ್ಮನ ಮನೆಯಲ್ಲಿ, ನಾನು ನನ್ನ ತಾತನವರ ಮನೆಯಲ್ಲಿ, ನಮ್ಮ ಮನೆಯಲ್ಲಿ ಯಾವ ಸೆಟ್ ಕೂಡ ಇರಲಿಲ್ಲ. ಆದರೆ ಮನೆಯಲ್ಲಿ ಒಂದು ಕುದುರೆ ಇತ್ತು. ಜೂಜಿನ ಅಥವ ಸವಾರಿ ಮಾಡುವ ಕುದುರೆಯಲ್ಲ, ಗಾಡಿ ಎಳಯುವ ಒಂದು ಕುದುರೆ. ಆಗಿನ ಕಾಲದಲ್ಲಿ ಕೋಚ್ ಗಾಡಿ ಎಂದು ಹೇಳುತ್ತಿದ್ದರು. ನಮ್ಮ ತಾತನವರ ಜತೆಯಲ್ಲಿ ನಾವು ಸಂಜೆ ಸಂಚಾರ ಮಾಡಿ ಬರುತ್ತಿದ್ದೆವು. ಒಂದು ದಿನ ಆ ಕುದುರೆ ಹಳ್ಳದಲ್ಲಿ ಕಾಲಿಟ್ಟು, ಕಮರಿ ಬಿದ್ದು ಕಾಲು ಮುರಿದುಕೊಂಡು ಹೇಗೋ ಕುಂಟಿಕೊಂಡು ಮನೆಯ ಕಾಂಪೌಂಡ್‍ನಲ್ಲಿ ಉರುಳಿತು. (ಕಾಂಪೌಂಡ್ ಅಂದರೆ ನಾಲ್ಕು ಕಡೆ ಗೋಡೆ ಹಾಕಿರುವ<br />ಜಮೀನು. ಇಲ್ಲಿ ಯಾರ್ಡ್ ಎಂದು ಹೇಳುತ್ತಾರೆ). ಒಂದೆರಡು ತಾಸಿನ ನಂತರ ಮನೆಯಲ್ಲಿ ಗುಜು ಗುಜು, ಯಾರಾರೋ ಬಂದು ಕಾಂಪೌಂಡಿನಲ್ಲಿ ಸೇರುತ್ತಿದ್ದರು. ನನ್ನ ತಾಯಿ ಮಕ್ಕಳನ್ನೆಲ್ಲ ಕೂಡಿಸಿ ಮನೆಯೊಳಕ್ಕೆ ಅಟ್ಟಿದರು. ತುಸು ಹೊತ್ತಿನಲ್ಲಿ ನನ್ನ ತಾಯಿ ಮನೆಯೊಳಕ್ಕೆ ಕಣ್ಣೀರು ಹಾಕಿಕೊಂಡು ಬಂದರು. ಕೂಡಲೇ ನನಗನ್ನಿಸಿತು ಏನೋ ಅಪಘಾತವಾಗಿರಬೇಕೆಂದು ಹೊರಗೆ ಹೋಗಲು ಅನುಮತಿ ಕೊಟ್ಟರು. ಆಗಲೇ ನನಗೆ ತಿಳಿದಿದ್ದು ಕುದುರೆ ಪ್ರಾಣ ಕಳೆದುಕೊಂಡಿದೆ ಎಂದು. ಅನೇಕ ಪ್ರಾಣಿಗಳಿಗೆ ತಮ್ಮ ಕಾಲಿನ ಮೇಲೆ ನಿಂತುಕೊಳ್ಳುವುದಕ್ಕೆ ಆಗದಿದ್ದಲ್ಲಿ ಮನುಷ್ಯರು ಸೂಕ್ತ ಮರಣವೇ ಲೇಸೆಂದು ಮುಕ್ತಾಯ ಮಾಡುತ್ತಾರೆ.</p>
<p>ಅಂದ ಹಾಗೆ, ನಾನು ಹೇಳಹೊರಟಿದ್ದು ನಾಯಿಯ ಕಥೆ ಕುದುರೆ ಕಥೆ ಅಲ್ಲ, ಕ್ಷಮಿಸಿ. ಈಗ ಮನಸ್ಸಿಗೆ ಅಟ್ಟಿದೆ ಯಾಕೆ ನಾನು ಬಹದ್ದೂರ್ ಅಷ್ಟು ಅನ್ಯೋನ್ಯವಾಗಿದ್ದೆಂದು! ನಾನೇನೂ ಅದರ ಪಕ್ಕದಲ್ಲಿ ೫-೬ ಅಡಿ ನಿಂತು ಹೆದರಿಸುವವನಾಗಿರಲಿಲ್ಲ. ಬಹದ್ದೂರ್ ಕೂಡ ನನ್ನನ್ನು ಅಂಥ ಹೆದರಿಸುವ ನಾಯಿಯಾಗಿರಲಿಲ್ಲ. ಸಣ್ಣ, ಪುಟ್ಟ, ಕಾಂಪಾಕ್ಟ್ ಮಾಡೆಲ್ ನಾಯಿ ಎಂದು ಹೇಳಬಹುದು. ಇದರ ಜೊತೆಗೆ ಇಬ್ಬರಲ್ಲಿಯೂ ಒಂದಂಶ ತುಂಟುತನವಿತ್ತು. ಇದರಿಂದ್ಲೇ ಬಾಂಧವ್ಯ ಬೆಳೆದದ್ದು ನಮ್ಮಿಬ್ಬರಲ್ಲಿ! ನಾವಿಬ್ಬರೂ ಕಣ್ಣುಮುಚ್ಚಾಲೆಯಾಡಿ ಎಷ್ಟು ಸಂಧಿಸಿದೆವೋ, ಬಹದ್ದೂರ್ ನಾನು ಹತ್ತಿರ ಬರುವುದನ್ನು ಗಮನ ಮಾಡಿಲ್ಲವೆಂದು ನಟಿಸಿ ನಾನು ಅದರ ಬಾಲ ಹಿಡಿಯುವಷ್ಟರಲ್ಲಿಯೇ ಎಗರಿ ಓಡುವ ಆಟವನ್ನು ಎಷ್ಟು ಸಲ ಆಡಿದರೂ ಸಾಲದು. ಇದೇ ನಾಯಿಯ ಕಥೆ ಎಂದರೆ ದಿನ ಸಾಮಾನ್ಯದ ಆಗು ಹೋಗು ಎನ್ನಬಹುದು. ಆದರೆ....</p>
<p>ಒಂದು ದಿನ ನಾನು ಮನೆಯ ಅಂಗಳದಲ್ಲಿ ಕುಳಿತು ಹೊರಗೆ ಬಹದ್ದೂರ್‍ನ್ನು ಗಮನಿಸುತ್ತಲಿದ್ದೆ. ಹಠಾತ್ತಾಗಿ ಹೂವಿನ ಗಿಡಗಳ ಸಂಧಿಯಲ್ಲಿ ಬಹದ್ದೂರ್‍ನ್ನು ಏನೋ ಆಕರ್ಶಿಸಿತು. ಮಿಂಚಿನಂತೆ ನನ್ನ ಕಡೆ ನೋಡಿ, ಕಿವಿ ನೆಟ್ಟಗೆ ಮಾಡಿಕೊಂಡು ಬಾಲವನ್ನು ಅತ್ತಿತ್ತ ಬೀಸಿಕೊಂಡು ಛಂಗನೆ ಎಗರಿ ಹೋದಾಗಲೇ ನಾನು ನೋಡಿದ್ದು ಆ ಬೆಕ್ಕಿನ ಮರಿಯನ್ನು! ಪ್ರಪಂಚದಲ್ಲಿ ಸುಮಾರಾಗಿ ಎಲ್ಲರಿಗೂ ತಿಳಿದ ವಿಷಯವೆಂದರೆ ಎಲ್ಲಿ ಬೆಕ್ಕಿನ ಮರಿ ಇರುತ್ತೊ, ಅಲ್ಲಿ ತಾಯಿ ಬೆಕ್ಕು ಕೂಡ ಹತ್ತಿರವೇ ಇರಬೇಕೆಂದು ತಿಳಿಗೇಡಿ ಬಹದ್ದೂರ್‍ಗೆ ಮಾತ್ರ ಗೊತ್ತಿರಲಿಲ್ಲ ಎಂದು ಕಾಣಿಸುತ್ತೆ ಅದರ ಧಾವಣೆಯಲ್ಲಿ! ಮಿಂಚಿನಂತೆ ಬರುತ್ತಿತ್ತು ಆ ತಾಯಿ ಬೆಕ್ಕು ಕದನ ಕುತೂಹಲ ಮೈ ಮೇಲೆ ಬಳಿದಂತಿತ್ತು. ನಾನು ತಡ ಮಾಡಿದರೆ ಮುಂದಿನ ಕಥೆಯನ್ನು ಪರದೆಯ ಮೇಲೆ ನೋಡಿ ಎನ್ನುವ ಹಾಗೆ ಬಹದ್ದೂರ್‍ನ ಪಾಲಾಗುತ್ತಿದ್ದರಲ್ಲಿ ಸಂಶಯವೇ ಇರಲಿಲ್ಲ. ನಾನು ಕಾರ್ಯಗತನಾಗದಿದ್ದರೆ ಹರಿದ ಕಿವಿಯುಳ್ಳ ಅಥವ ಬಾಲ<br /><em>ಅಮೆರಿಕನ್ನಡದ ಕತೆಗಳು/೩೭೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೭೭</em><br />ಕಳೆದುಕೊಂಡ ನಾಯಿಯಾಗುತ್ತಿತ್ತು ಬಹದ್ದೂರ್! ನನ್ನ ಕೆಲಸ ಅಲ್ಲಿನ ಸನ್ನಿವೇಶದಲ್ಲಿ ಅಷ್ಟು ಕಠೋರವಾಗಿರಲಿಲ್ಲ. ನಮ್ಮ ದೇಶದಲ್ಲಿ ಬೆಕ್ಕುಗಳ ಎಲ್ಲೆಗೊ ಮನುಷ್ಯರ ಎಲ್ಲೆಗೊ 'ಅಗ್ರೀಮೆಂಟ್' ಉಂಟು. ಎಲ್ಲೆ ಮೀರಿ ದಾಟಿ ಹೋಗುವ ಹಾಗಿರಲಿಲ್ಲ! ನಾನು ರಣರಂಗಕ್ಕೆ ಇಳಿದ ಕೂಡಲೇ ಬೆಕ್ಕು, ಬೆಕ್ಕಿನ ಮರಿ ಎರಡೂ ಸ್ವಸ್ಥಾನ ವೀಕ್ಷಿಸಿದವು. ಬಹದ್ದೂರ್ ಮಾತ್ರ ಪಿಟಿ ಪಿಟಿ ಎಂಬ ಶಬ್ದ ಕೂಡ ಮಾಡಲಿಲ್ಲ, ಮುಖದಲ್ಲಿ ವೇದ್ಯವಾಗಿದ್ದು ಅದರ ಮೂರ್ಖತನ. ಅಂದಿನ ರಾತ್ರೆ ಬಹದ್ದೂರ್‍ಗೆ ಊಟ ಒಪ್ಪಲಿಲ್ಲ, ನಿದ್ರೆ ತಾಗಲಿಲ್ಲ. ನನ್ನ ಕಡೆ ಅನುಮಾನವಿಲ್ಲದೆ ಬೀಸಿದ ಸಂದೇಶವೆಂದರೆ "ಸಾರ್ ಇದನ್ನು ಯಾರ ಮುಂದೆಯೂ ಹೇಳಬೇಡಿ ಸಾರ್ವಜನಿಕ ಗೋಷ್ಠಿ ಬೇಡ ಸಾರ್"ಎಂದು.</p>
<p>ಮತ್ತೆ ಕೆಲವು ತಿಂಗಳ ನಂತರ ನನ್ನ ಚಿಕ್ಕಮ್ಮನ ಕೋಣೆಯಲ್ಲಿ ಗಣಿತದ ಹೋಂ ವರ್ಕ್ ಮಾಡುತ್ತಲಿದ್ದೆ. ಇಲ್ಲಿನ ಹುಡುಗರಿಗೆ ನಮ್ಮ ದೇಶದ ವಾತಾವರಣ ಗೊತ್ತಿರಲಾರದು. ಹೋಂ ವರ್ಕ್ ಎಂದರೆ ಡೆಸ್ಕ್, ಸ್ಟೂಲ್, ಕುರ್ಚಿ ಇವುಗಳಿರುತ್ತಿರಲಿಲ್ಲ. ನೆಲದ ಮೇಲೆ ಕತ್ತರಿ ಕಾಲು ಹಾಕಿಕೊಂಡು ಕುಳಿತು ತೊಡೆಯ ಮೇಲೆ ಪುಸ್ತಕವಿಟ್ಟುಕೊಂಡು ಬರೆಯುವುದಾಗಿತ್ತು. ಇಷ್ಟೇ ಆಗಿದ್ದರೆ ವಿದ್ಯಾರ್ಥಿ ಜೀವನ ಅಷ್ಟು ಕಠುರವಾಗ್ತಿರಲಿಲ್ಲ. ಆದರೆ ಹೇಗೋ ಮಾಡಿ ಅಧ್ಯಾಪಕ ವೃಂದವು ತಾಯಿ-ತಂದೆಯರುಗಳನ್ನು ಬಲೆಗೆ ಹಾಕಿಕೊಂಡಿದ್ದರು. ಒಂದು ಮೂಢ ನಂಬಿಕೆಯನ್ನು ಸಾರಿ ಮುಗ್ಧಗೊಳಿಸಿದ್ದರು. "ನಿಮ್ಮ ಹುಡುಗರ ಬರವಣಿಗೆ ಚೊಕ್ಕಟವಾಗಿರಬೇಕೆಂದರೆ ಅವರು ಪೆನ್, ನಿಬ್ಬು ಮತ್ತು ಶಾಯಿ ಬುಡ್ಡಿ ಉಪಯೋಗಿಸಲಿ" ಎಂದು. ಬಾಲ್ ಪಾಯಿಂಟ್ ಪೆನ್ನನ್ನು ಬಳಸಿರುವವರಿಗೆ ಹೇಗೆಂದು ಬಣ್ಣಿಸಲಿ ನಿಬ್ಬಿನಿಂದ ಬರೆದದರ ಹಣೆಬರೆಹದವರ ದುಃಖವನ್ನು!! ಇನ್ನೇನು ಇಂದಿನ ಹೋಂ ವರ್ಕ್ ಮುಗಿಯಿತು ಅನ್ನುವಷ್ಟರಲ್ಲಿ ಧೊಳಕ್ ಎಂದು ಮಸಿ ಚಿತ್ತಾರ! ಪುನರಾಯನದು: ಎಂದು ಮತ್ತೆ ಪ್ರಾರಂಭ ಮಾಡ್ಬೇಕು. ನನ್ನ ಅದೃಷ್ಟ ಅಂದು ಒಳಿತಾಗಿತ್ತು, ಸುಲಭವಾಗಿ ಜರುಗಿತು ನನ್ನ ಕೆಲಸ ಅಂದು. ಆಗಲೇ ನನಗೆ ಹೊಳೆದದ್ದು ನನಗೆ ಏನೋ ಬೇಕೆಂದು, ಏನೆಂದರೆ ತಿನ್ನಲು ಏನಾದರೂ ಬೇಕೆಂದು. ಅಲ್ಲಿನಂತೆ ನೆಟ್ಟಗೆ ರೆಫ್ರಿಜರೇಟರ್ ತೆಗೆದು ಮೆಲಕುವಂತಿರಲಿಲ್ಲ. ಅದೂ ಅವೇಳೆಯಲ್ಲಿ! ಅಡುಗೆ ಮನೆಗೆ ಹೋಗಿ ಅಜ್ಜಿಯೊಡನೆ ಅಪ್ಲಿಕೇಶನ್ ಹಾಕಬೇಕಿತ್ತು. ಒಳಗೆ ಹೋಗಿ ಎಷ್ಟು ಚೆಕ್ಕುಮಾಡಿದೆ, ಎಷ್ಟು ಭಾಷಾಂತರಿಸಿದೆ ಇವೆಲ್ಲವನ್ನೂ ಬಾಗಿಲಲ್ಲಿ ಬಂದ ಬಳೆಗಾರನಂತೆ ಬಣ್ಣಿಸಿ ಅಜ್ಜಿಯೊಡನೆ ವಿಜಯಗೊಳಿಸಿ ಲಪಟಾಯಿಸಿದೆ ಸಜ್ಜಪ್ಪಗಳನ್ನು, ಹತ್ತಿರವಿದ್ದ ಬಹದ್ದೂರ್‍ಗೆ ಮೂಸಿನೋಡುವ ಅವಕಾಶವನ್ನೂ ಕೊಡಲಿಲ್ಲ! ಕೋಪ ಬಂದಿತೋ ಏನೋ ಬಹದ್ದೂರ್ ಅಲ್ಲಿಂದ ಹೊರಟುಹೋಯಿತು. ಭಕ್ಷಣ ಮುಗಿಸಿ ಹಿಂತಿರುಗಿ<br />ಬಂದೆ ಚಿಕ್ಕಮ್ಮನ ಕೋಣೆಗೆ. ಏನೋ ಹುಡುಕುತ್ತಿದ್ದೆ. ಏನು ಹುಡುಕುತ್ತಿದ್ದೀನಿ ಎಂದಾಗಲೇ ಕಾಣಿಸಿದ್ದು ನನ್ನ ಹೋಂವರ್ಕ್ ಪೇಪರ್‍ನ ಕೊನೆಯ ಅಂಶ! ಬಹದ್ದೂರ್ ಬಾಯಿಯೊಳಗೆ ಸರಸರನೆ ಕಣ್ಣು ಮೀರಿ ಒಳಗೆ ಹೋಗುತ್ತಿದ್ದುದು!! ಮುಗಿಯಿತು ಅಲ್ಲಿಗೆ ಈ ನಾಯಿಯೊಡನೆಯ ಸಂಬಂಧ. ಯಾರು ಹೇಳಿದ್ದು "ಡಾಗ್ ಇಸ್ ಎ ಮಾನ್ಸ್ ಬೆಸ್ಟ್ ಫ್ರೆಂಡ್" ಎಂದು ತಿಳುವಳಿಕೆ ಇಲ್ಲದವರು. ಬಹದ್ದೂರ್‍ಗೆ ಪಾಠ ಕಲಿಸುವುದಿದೇ ಸಮಯ ಎಂದು ಅದನ್ನು ಅಟ್ಟಿ ಹೋದೆ. ಒಂದೆರಡು ಸುತ್ತು ಆ ರೂಮಿನಲ್ಲಿ ತಿರುಗಿ ಮಿಂಚಿನಂತೆ ಬಹದ್ದೂರ್ ಓಡಿತು. ಅದರ ಹಿಂದೆಯೇ ನಾನು. ಹೋಗಿ ಕೊಟ್ಟೆ ಒಂದೆರಡು ವಂಯ್-ವಂಯ್, ಬರುವಂತೆ. ನಂತರ ಮನೆಗೆ ಹಿಂತಿರುಗಿ ಚಿಕ್ಕಮ್ಮನ ಕೋಣೆಯ ಕಡೆ ಹೊರಟೆ. ಶೀಘ್ರದಲ್ಲಿಯೇ ವೇದ್ಯವಾಯಿತು, ಏನೋ ದಿನಚರಿ ಅಲ್ಲದ ಆಗುಹೋಗು ನಡೆದಿದೆ ಎಂದು. ತಲೆ ತಗ್ಗಿಸಿಕೊಂಡು ಕೋಣೆಯೊಳಗೆ ಹೋದಾಗಲೇ ಎಲ್ಲವೂ ಗಮನಕ್ಕೆ ಬಂದಿದ್ದು. ನಾನು ಬಹದ್ದೂರ್‍ನ್ನು ಹಿಂಬಾಲಿಸಿದಾಗ ಬಹದ್ದೂರ್‍ಗೆ "ಎನ್‍ಕೌಂಟರ್ ಆಫ್ ದಿ ಫಸ್ಟ್ ಕೈಂಡ್" ಸಂಭವಿಸಿತೆಂದು. ಎನ್‍ಕೌಂಟರ್ ಆಗಿದ್ದು ಶಾಯಿ ಬುಡ್ದಿಯೊಡನೆ! ಫಲಿತಾಂಶ ಚಿಕ್ಕಮ್ಮನ ಬೆಡ್‍ಶೀಟ್ ಮೇಲೆ ಯಾರು ಯಾವತ್ತೂನು ಮೆಚ್ಚುಗೆ ತೋರಿಸಲಾಗದಿರುವ ಚಿತ್ತಾರ!! ಮೂರು ದಿವಸ ನಾನು ಬಹದ್ದೂರ್ ಅವರು ಯಾರಿಗೂ ಬೇಕಾಗದಿರುವ ವ್ಯಕ್ತಿಗಳು. ಇಂದಿಗೂ ಕೂಡ ನಾನು ಬಹದ್ದೂರ್‍ನ್ನು ಮನ್ನಿಸಿಲ್ಲ.</p>
<p>ನನ್ನ ಮತ್ತು ಬಹದ್ದೂರ್ ನಡುವೆ ಇನ್ನೊಂದು ಘಟನೆ ನಡೆಯಬೇಕೆಂದಿತ್ತು. ಆ ದಿವಸ ನಾನು ಲಾಲ್‍ಬಾಗಿನಿಂದ ಹಿಂತಿರುಗಿ ಬರುತ್ತಿದ್ದೆ, ಸಂಜೆಯ ವೇಳೆ. ಬೆಂಗಳೂರಿನ ಹೂವು ತೋಟಗಳಲ್ಲಿ ಲಾಲ್‍ಬಾಗ್ ಎಂದರೆ ಪ್ರಸಿದ್ಧ. ಹಚ್ಚ ಹಸರಿನ ಹುಲ್ಲು ಹುಲಸಾಗಿ ಬೆಳೆದು ನೆಲವನ್ನು ಮುಸುಕಿದೆ ಅಲ್ಲಿ. ನಾನಾ ತರಹದ ಬಣ್ಣದ ಹೂವಿನ ತೋಟಗಳು ಮನೋರಂಜಿತವಾಗಿವೆ. ಎತ್ತರವಾಗಿ ಬೆಳೆದಿರುವ ಮರಸಾಲುಗಳು, ಜಲಾಶಯವಿರುವ ಒಂದು ಕೆರೆ, ನಡೆದು ಹತ್ತಿ ಹಾಯುವ ಕಲ್ಲು ಬೆಟ್ಟ, ಸುತ್ತ ಮುತ್ತಲಿನ ಗೊಂದಲವಿಲ್ಲದಿರುವ ಏಕತಾನತೆಯನ್ನು ಬೆಳೆಸುವ ವಾತಾವರಣ ಇದೆ. ಆಕರ್ಶಕವಾದ ಉಚ್ಛ ಸ್ಥಳ. ಸಾಯಂಕಾಲದ ವೇಳೆ ತೋಟ ನೋಡಲು ಹೋಗುವ ನೆವದಲ್ಲಿ ಯುವಕ ಯುವತಿಯರ ಸಹಜವಾದ ಪರಸ್ಪರ ಪ್ರೇಮ ಕಲಾಪಗಳ ಸನ್ನಿವೇಶ! ಆ ದಿನ ಲಾಲ್‍ಬಾಗಿನಿಂದ ಹಿಂತಿರುಗಿ ಮನೆಯ ಹತ್ತಿರ ಬರುವಾಗ ಒಬ್ಬ ಯುವಕ ಬೈಸಿಕಲ್ ತುಳಿಯುತ್ತ ವೇಗದಲ್ಲಿ ಚಲಿಸಿ ಬರುತ್ತಿದ್ದ. ಒಂದೇ ಒಂದು ಅನುಮಾನಾಸ್ಪದ ಸಂಗತಿಯೆಂದರೆ ಅವನ ಮನಸ್ಸು, ದೃಷ್ಟಿ ಎಲ್ಲವೂ ಅಲ್ಲಿ ನಡೆದು ಬರುತ್ತಿದ್ದ ಹಲವಾರು ಕನ್ಯೆಯರ ಮೇಲೆ. ಬೈಸಿಕಲ್ ಮಾತ್ರ ಗುರುತಾಗಿ ನನ್ನನ್ನಟಿಸಿ ಬರುತ್ತಿತ್ತು ರಭಸದಲ್ಲಿ! ಏನಾಗುತ್ತೊ ಎಂಬುದರೊಳಗೆ<br /><em>ಅಮೆರಿಕನ್ನಡದ ಕತೆಗಳು/೩೭೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೭೯</em><br />ಬೈಸಿಕಲ್ ನನ್ನನ್ನು ನೆಲಕ್ಕೆ ತಳ್ಳಿಬಿಟ್ಟಿತ್ತು. ನನ್ನ ಬಟ್ಟೆ ಹರಿದು ಹೋಗಿ, ರಕ್ತಾಘಾತವಾಗಿತ್ತು ನನ್ನ ಕಾಲಿನ ಹತ್ತಿರ. ಇಂತಹ ಘಟನೆ ಉಂಟಾದೊಡನೆ ಬೆಂಗಳೂರಿನ ನಗರವಾಸಿಗಳು ಒಟ್ಟುಗೂಡಿ ಯಾರದು ತಪ್ಪು, ಯಾರಿಗೆ ಎಚ್ಚರ ಕೊಡಬೇಕು ಇತ್ಯಾದಿಯ ವಿಚಾರಗಳನ್ನು ಕೋರ್ಟು, ಕಛೇರಿ ಎಂಬ ಗೊಂದಲವಿಲ್ಲದೆ ಘಟನೆ ನಡೆದ ನಿಮಿಷಗಳಲ್ಲಿ ತೀರ್ಪು ಕೊಟ್ಟು ನ್ಯಾಯ ವಿನ್ಯಾಸ ಮಾಡುತ್ತಾರೆ. ಹೀಗೆಯ ನನಗಾದ ಅಪಘಾತದ ಅಂಶಗಳನ್ನು ಇತ್ಯರ್ಥ ಮಾಡುವ ಆತುರದಲ್ಲಿ ನನ್ನನ್ನು ಕೆಡವಿದ ಸೈಕಲ್ ಸವಾರ ಮೆತ್ತಗೆ ಸೈಕಲ್‍ನೊಡನೆ ತಪ್ಪಿಸಿಕೊಂಡದ್ದನ್ನು ಯಾರೂ ಕಾಣಲಿಲ್ಲ. ಯಾರೂ ಅಂದರೆ ಬಹದ್ದೂರ್‍ನನ್ನು ಬಿಟ್ಟು ಮತ್ಯಾರೂ ಗಮನಿಸಲಿಲ್ಲ. ಬಹದ್ದೂರ್ ಬಹಳ ಕೋಪದಿಂದಲೇ ಸೈಕಲ್ ಸವಾರನನ್ನು ಹಿಂಬಾಲಿಸಿತ್ತು ಎಂದು ಕಾಣುತ್ತೆ. ನಾನು ಜನಸಮುದಾಯವನ್ನು ತಪ್ಪಿಸಿಕೊಂಡು ಒಡಿ ಬರುವಾಗ ಕೇಳಿಸಿದ್ದು ಒಂದು ಚಿಕ್ಕ ನಾಯಿಯ ಆರ್ಥ ಧ್ವನಿ. ಸೈಕಲ್ ಚಕ್ರಕ್ಕೆ ಸಿಕ್ಕಿಕೊಂಡು ಒಡನೆಯೇ ಪ್ರಾಣ ಬಿಟ್ಟಿತ್ತು ನನ್ನ ಬಹದ್ದೂರ್, ನನಗೋಸ್ಕರವಾಗಿ. ಬಹದ್ದೂರ್‍ಗೆ ಗೊತ್ತಿತ್ತು ನನ್ನ ಹೃದಯಾಂಶವೊಂದು ಬಹದ್ದೂರ್‍ಗೆ ಮೀಸಲು ಎಂದು. ಆದರೆ ಬಹದ್ದೂರ್ ನನ್ನ ಪೂರ್ಣಾಂಶವನ್ನೆ ನನಗೆ ಅರ್ಪಿಸಿದ ಎಂದು ಹಠಾತ್ತನೆ ಗೋಚರವಾಯಿತು, ನಾನಪ್ಪಿದ ಜೀವವಿಲ್ಲದ ಆ ಪ್ರಾಣಿ. 'ಬಹದ್ದೂಊಊಊರ್ !!!' ಎಂಬ ಕೀರ್ಚಾಟವೊಂದು ನನ್ನಿಂದ ಉದ್ಭವವಾಗಿ ಒಡನೆಯೇ ನಿಶ್ಯಬ್ದತೆ ವ್ಯಾಪಿಸಿತು.</p>
<p><strong><em>-ಆರ್. ರಂಗನಾಥ್</em></strong>(ಸಿನ್‍ಸಿನ್ನಾಟಿ, ಒಹೈಯೋ)</p>
<p>
<strong>ಪೂರ್ಣಚಂದ್ರ-ಮಧುಚಂದ್ರ</strong>
</p>
<p>
<em>ಮಾನಸಿಕ ಬೆಳವಣಿಗೆಯ ಬಗ್ಗೆ ಬೇರೆಬೇರೆಯವರಿಗೆ ಬೇರೆ ಬೇರೆ ಪ್ರಮಾಣದಲ್ಲಿ ತೃಷೆ, ದಾಹ, ನೀರಡಿಕೆ, ಪಿಪಾಸೆ, ಬಾಯಾರಿಕೆ ಇರುತ್ತೆ.</em>
</p>
<p>ಬೆಂಗಳೂರಿನ ಪುಟ್ಟಣಚೆಟ್ಟಿ ಹಾಲ್‍ನಲ್ಲಿ ನೆರೆದಿದ್ದ ಜನರೆಲ್ಲರೂ ತಾಳ್ಮೆಯಿಂದ ಅಂದಿನ ವಿಶೇಷ ಕಾರ್ಯಕ್ರಮದ ಆರಂಭಕ್ಕೆ ಕಾಯುತ್ತಿದ್ದರು. ಅಮೇರಿಕಾದಲ್ಲಿ ಹುಟ್ಟಿ ಬೆಳೆದ ಯುವಕ ಪೂರ್ಣಚಂದ್ರನು ಅಂದು "ಹಿಂದೂ ಸಂಸ್ಕೃತಿ -ಗೀತೋಪದೇಶ" ಎಂಬುದರ ಬಗ್ಗೆ ಭಾಷಣವೀಯುತ್ತಿದ್ದನು. ಭಾಷಣದ 'ವಿಷಯ' ಎಲ್ಲರ ಕುತೂಹಲವನ್ನೂ ಕೆರಳಿಸಿತ್ತು.</p>
<p>ಮಧುಚಂದ್ರನು ತನ್ನ ಉತ್ತಂಗ ವ್ಯಾಸಂಗಕ್ಕೆಂದು ಅಮೆರಿಕಾಗೆ ಬಂದಿದ್ದಾಗ ಚಿಕಾಗೋದ ವಿವೇಕಾನಂದ ವೇದಾಂತ ಮಂದಿರದಲ್ಲಿ ಪೂರ್ಣಚಂದ್ರನ<br />ಭೇಟಿಯಾಯಿತು. ಪರಿಚಯ ಪರಿಚಯವಾಗಿಯೇ ಉಳಿಯದೆ ಇಬ್ಬರಲ್ಲೂ ಗಾಢವಾದ ಸ್ನೇಹ ಬೆಳೆದಿತ್ತು. ಪೂರ್ಣಚಂದ್ರನ ಅಸೀಮ ಜ್ಞಾನತೃಷೆ ಮಧುಚಂದ್ರನನ್ನು ದಂಗು ಬಡಿಸಿದ್ದರೂ, ವೇದಾಂತ ಆಧ್ಯಾತ್ಮಿಕದ ಬಗ್ಗೆ ಇದ್ದ ಅವನ ಆಸಕ್ತಿ ಅಚ್ಚರಿಗೊಳಿಸಿತ್ತು. ಪಶ್ಚಿಮ ದೇಶದಲ್ಲಿಯೇ ತನ್ನ ಬಾಲ್ಯವನ್ನೂ ಕಳೆದಿದ್ದರೂ "ಭಾರತ, ಭಾರತ ಸಂಸ್ಕೃತಿ; ಹಿಂದು, ಹಿಂದೂಧರ್ಮ;" ಇಂತಹ ಆಳವಾದ ವಿಷಯ ಚಿಂತನೆಗಳಲ್ಲಿ ಸಾಕಷ್ಟು ಜ್ಞಾನವನ್ನು ಪಡೆದಿದ್ದನು. ಭಾರತದ ಮೇಲಿನ ಬಲವನ್ನು ಗಮನಿಸಿದ್ದ ಮಧುಚಂದ್ರನು ಗೆಳೆಯನನ್ನೂ, ತನ್ನ ಭಾರತದಲ್ಲಿನ ಮನೆಗೆ ಆಹ್ವಾನಿಸಿದ್ದನು. ಮೊದಲ ಭೇಟಿಯಲ್ಲಿಯೇ ಮಧುಚಂದ್ರನ ತಾಯಿ ತಂದೆ, ಅಕ್ಕ ತಂಗಿಯರೆಲ್ಲರಿಗೂ ಆತ್ಮೀಯನಾದನು, ಅವರ ಮನೆಯವರಲ್ಲಿ ಒಬ್ಬನಾದನು. ಅನೇಕ ಸಲ ಅವನು ಭಾರತಕ್ಕೇ ಬಂದು ನೆಲಸಬೇಕೆಂದು ಸೂಚಿಸಿದ್ದರು. ಪೂರ್ಣಚಂದ್ರನು ಅದರ ಬಗ್ಗೆ ಯೋಚಿಸುವುದಾಗಿ ತಿಳಿಸಿದ್ದನು.</p>
<p>ಪೂರ್ಣಚಂದ್ರನು ವೇದಿಕೆಯ ಮೇಲೆ ನಿಂತ ಕೂಡಲೆ ಸಭಾಂಗಣದಲ್ಲಿ ಅಲ್ಲಿಯವರೆಗೂ ಇದ್ದ ಗುಜುಗುಜು ಶಬ್ದ ನಿಂತು ನಿಶ್ಯಬ್ದತೆ ಮೂಡಿತು. ಎಲ್ಲರ ದೃಷ್ಟಿಯೂ ಅವನ ಮೇಲೆ ಕೇಂದ್ರೀಕೃತವಾದವು. ಪೂರ್ಣಚಂದ್ರನ ದೀರ್ಘ ನಿಲುವು, ತೇಜಸ್ಸಿನಿಂದ ಬೆಳಗುತ್ತಿದ್ದ ಮುಖರಾವಿಂದ, ಕಂಚಿನ ಕಂಠ ಸಭಿಕರ ತನುಮನಗಳನ್ನು ಅಯಸ್ಕಾಂತದಂತೆ ಸೆಳೆದವು.</p>
<p>ಸಭೆಗೆ ನಮಸ್ಕರಿಸಿ, ಹಿಂದೂ ಸಂಸ್ಕೃತಿಯ ಆಧಾರ "ಗೀತೋಪದೇಶ". ಅದು ಒಂದು ಜೀವ ಸಂಸ್ಕಾರ, ಜೀವವನ್ನೂ ಪರಿಶೋಧಿಸಿ ಉನ್ನತ ಮಟ್ಟಕ್ಕೆ ತರುವುದನ್ನು ಕಲಿಸುವುದು ಗೀತೆಯ ಮುಖ್ಯ ಉದ್ದೇಶ. ಜೀವಕ್ಕೆ ಮುಸುಕಿರುವ ಮಾಯಾ ಮೋಹಗಳ ಪೊರೆಯನ್ನೂ ಕಳಚಿ ಅದಕ್ಕೆ ಪರಮಾತ್ಮ ದರ್ಶನಾರ್ಹತೆಯನ್ನೂ ಕೊಡುವುದೇ ಧರ್ಮ. ಗೀತೆಯ ಅಂತಹ ಧರ್ಮ ತತ್ವವನ್ನೂ ಕುರಿತ ಗ್ರಂಥ ಎಂದು ಭಾಷಣವನ್ನೂ ಆರಂಭಿಸಿ, ವಿಶ್ವಮಾನವಧರ್ಮ, ವೃಷ್ಟಿಧರ್ಮ ವಿಶೇಷ ಧರ್ಮಗಳ ವಿವರಣೆಗೆ ಹೋಗದೆ, ಸರ್ವೇಸಾಮಾನ್ಯವಾದ ಧರ್ಮಗಳನ್ನು ಸ್ವಲ್ಪ ಸ್ವಲ್ಪವಾಗಿ ವಿವರಿಸಿದನು.</p>
<p>ಆತ್ಮವೆಂಬುದು ಎಲ್ಲ ಪ್ರಾಣಿಗಳಲ್ಲಿಯೂ ಇರುವ ಅಂತಃಸತ್ವ. "ನಾನು", "ನಾನು" ಎಂದು ಕೊಳ್ಳುವಾಗ ಯಾವುದನ್ನು ಉದ್ದೇಶಿಸುತ್ತೇವೆಯೋ ಆ ಅಹಂ ವಸ್ತುವೇ ಜೀವ. ಜೀವಕ್ಕೆ ಆಶ್ರಯವೂ ಉಪಕರಣವೂ ಆದ ದೇಹ ಇಂದ್ರಿಯ ಮನಸ್ಸುಗಳನ್ನೂ ಸಹ ಬಳಕೆಯ ಮಾತಿನಲ್ಲಿ ಆತ್ಮವೆನ್ನುವುದುಂಟು. ಹೀಗೆ ದೇಹಾದಿ ಆವರಣ ವಿಶಿಷ್ಟವಾದ ಆತ್ಮವು ಜೀವಾತ್ಮವೆನಿಸಿಕೊಳ್ಳುತ್ತದೆ. ತತ್ವದಲ್ಲಿ ಜೀವೋಪಾದಿಗಳಿಂದ ಬೇರೆಯಾದದ್ದು ಆತ್ಮ. ಅದೇ- ಶುದ್ಧಾತ್ಮ ಅಥವಾ ಕೇವಲಾತ್ಮ.<br /><em>ಅಮೆರಿಕನ್ನಡದ ಕತೆಗಳು/೩೮೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೮೧</em><br />ಆತ್ಮ ನಾಶವಿಕಾರಗಳಿಲ್ಲದ್ದು. ಮನುಷ್ಯನ ಎಲ್ಲಕ್ಕೂ ಶಕ್ತಿಪ್ರದವಾಗಿರುವ ಚೈತನ್ಯವೇ ಆತ್ಮ. ಅದು ಬ್ರಹ್ಮವೆಂಬ ಮಹಾವಸ್ತುವಿನ ಏಕ ದೇಶಿಯವಾದ ಅಂಶ, ಜೀವಾಂತರ್ಗತವಾದ ಆತ್ಮ ವಸ್ತು, ಸರ್ವ ಶ್ರೇಷ್ಠವಾದದ್ದು.</p>
<p>ಈಶ್ವರನೆಂಬುದು ಪರಬ್ರಹ್ಮ, ಚೈತನ್ಯದ ಕಾರ್ಯರೂಪ. ಯಾವ ಚೈತನ್ಯವು ವ್ಯಕ್ತಿರೂಪದಲ್ಲಿ ಬಿಡಿ ಬಿಡಿಯಾಗಿ ಜೀವವೆನಿಸಿಕೊಂಡು ಆತ್ಮ ಪ್ರಕಾಶವಾಗಿರುತ್ತದೆಯೋ ಅದೇ ಚೈತನ್ಯವು ಸರ್ವತ್ರ ವ್ಯಾಪಿಸಿ ಸಮಷ್ಠಿರೂಪದಲ್ಲಿ ಪರಮಾತ್ಮವೆನಿಸುತ್ತದೆ. ಅದೇ ಪರಮಾತ್ಮ ವಸ್ತುವೇ ಜಗಲ್ಲೀಲಾ ರೂಪದಲ್ಲಿ ಈಶ್ವರನೆನಿಸುತ್ತದೆ. ಜಗತೀತ ದಶಿಯಲ್ಲಿ ಅದೇ ಪರಬ್ರಹ್ಮವೆನಿಸುತ್ತದೆ. ಸಕಲ ಜೀವಾತ್ಮಗಳೂ ಸಕಲ ಜಗತ್ತನ್ನೂ ಅಂತರ್ಗತ ಮಾಡಿಕೊಂಡಿರುವ ಅನಂತವೂ, ಅಖಂಡವೂ, ಅಪ್ರಮೇಯವೂ, ಆದ ಮಹಾ ಚೈತನ್ಯವನ್ನು ಜಗದೀಶ್ವರ ರೂಪದಲ್ಲಿ ಜೀವವು ಅಂಗೀಕರಿಸಿದಾಗ ಆ ಜೀವದೊಳಗಿನ ಆತ್ಮಕ್ಕೆ ಸದ್ಗತಿ ಪ್ರಾರಂಭವಾಗುತ್ತದೆ. ಈಶ್ವರ ಪ್ರಭತ್ವವನ್ನು ಅಂಗೀಕರಿಸುವುದೇ ಸದ್ಗತಿಗೆ ಮೊದಲ ಮೆಟ್ಟಲು, ಈಶ್ವರನಿಗೆ ನಾವು ವಿಧೇಯರಾಗಿರತಕ್ಕದ್ದು ಎಂಬುದು ಒಂದು ದರ್ಮ, ಜೀವೋತ್ಕರ್ಷಕ್ಕೂ ಅನುಕೂಲವಾದ ನಡುವಳಿಕೆ.</p>
<p>ನಮ್ಮ ಆಶೆಗಳಿಗೂ ಭೋಗಗಳಿಗೂ ಮಿತಿಯಿಟ್ಟುಕೊಳ್ಳಬೇಕೆಂಬ ನೀತಿಯೇ ಧರ್ಮದ ತಿರುಳು. ನಮ್ಮ ಆಶೆಗಳನ್ನೂ ರಾಗ ದ್ವೇಶಗಳನ್ನು ಮೋಹಗಳನ್ನೂ ಪದೇ ಪದೇ ಶೋಧನೆ ಮಾಡಿಕೊಳ್ಳುತ್ತಿರಬೇಕು.</p>
<p>ಲೋಕದ ವಿಷಯದಲ್ಲಿ ಪೂಜ್ಯ ಬುದ್ದಿ ಇರಲಿ, ಲೋಕವನ್ನು ಮನ್ನಣೆ ಮಾಡಬೇಕು, ಲೋಕ ಮರ್ಯಾದೆಯನ್ನು ಗೌರವಿಸಬೇಕು.</p>
<p>ಆತ್ಮಪಮ್ಯದ ಅನುಸಂಧಾನ ಕ್ಷೇತ್ರವನ್ನು ಕ್ರಮೇಣ ವಿಸ್ತಾರಪಡಿಸಬೇಕು. ಮನುಷ್ಯನು ತನ್ನ ಜೀವಿತ ಪರಿಧಿಯೊಳಕ್ಕೆ ಆದಷ್ಟು ಮಂದಿಯನ್ನು ಹೆಚ್ಚು ಹೆಚ್ಚಾಗಿ ಬರಮಾಡಿಕೊಂಡು ತನ್ನ ಹೃದಯದ ಔದಾರ್ಯದಲ್ಲಿ ಅವರಿಗೆಡೆಕೊಟ್ಟು ಕ್ರಮೇಣ ಎಲ್ಲ ಜೀವಗಳನ್ನೂ ತನ್ನೊಡನೆ ಲೋಕ ಸಹಭಾಗಿಗಳನ್ನಾಗಿ ಮಾಡಿಕೊಳ್ಳಬೇಕು. ಸಮಸ್ತ ನೀತಿಗೂ ಮೂಲದಲ್ಲಿರುವ ಭಾವನೆ ಇದು.</p>
<p>ಕರ್ಮವನ್ನು ನಾವು ಅವಶ್ಯವಾಗಿ ಮಾಡಲೇಬೇಕಾದ್ದರಿಂದ ಸ್ವಥೆರ್ಮ ರೂಪವಾದ ಕರ್ಮ ಮಾಡಬೇಕು. ದೇಶಕಾಲ ವಿದ್ಯಾಮಾನಗಳಿಗನುಸಾರವಾಗಿ ನಾವು ಕರ್ತವ್ಯವನ್ನು ಕಂಡು ಕೊಂಡಾಗ ಅದು ನಿಯತ ಕರ್ಮ ವೆನಿಸಿಕೊಳ್ಳುತ್ತದೆ. ಪ್ರತಿಯೊಬ್ಬರು ಕರ್ಮವನ್ನು ಮಾಡಲೇಬೇಕು. ಕರ್ಮವು ಅನಿವಾರ್ಯ, ಮನುಷ್ಯನಿಗಿರುವ ಸ್ವಾತಂತ್ರ್ಯ ಕರ್ಮದ ದುಷ್ಪಲಗಳನ್ನೂ ತಪ್ಪಿಸಿಕೊಳ್ಳುವುದರಲ್ಲಿ ಮಾತ್ರವಿರುವುದೇ ವಿನಃ ಕರ್ಮವನ್ನು ಬಿಡುವುದರಲ್ಲಿಲ್ಲ. ಕರ್ಮಾನುಷ್ಠಾನವು<br />ಅಜ್ಞಾನಿಗಳಿಗೆ ಹೇಗೆ ಉಂಟೋ ಹಾಗೆ ಜ್ಞಾನಿಗಳಿಗೂ ಉಂಟು.</p>
<p>ಮನಸ್ಸಿಗೆ ಬಹಳ ಅವಶ್ಯವಾದ ಸಂಸ್ಕಾರ ತತ್ವಧ್ಯಾನ, ಕೇವಲ ಗ್ರಂಥ ವ್ಯಾಸಂಗದಿಂದ ಜ್ಞಾನ ಸಿದ್ಧಿಸದು. ಪ್ರಶಾಂತ ವಾತಾವರಣದಲ್ಲಿ ಕೆಲಸಮಯ ಅಂತರ್ಮುಖರಾಗಿ, ತತ್ವ ಚಿಂತನೆ ಮಾಡಿದರೆ ಅಂತ: ಶಕ್ತಿ ಬೆಳೆಯುತ್ತದೆ. "ನಾನು" ಎನ್ನುವ ಅಹಂಕಾರವನ್ನು ನಿರ್ಮಲ ಮಾಡಿಕೊಂಡಾಗ ಮನಃಶುದ್ಧಿಯಾಗುತ್ತದೆ.</p>
<p>ಭೋಗಕ್ಕೂ, ಸುಖಕ್ಕೂ ಮೀರಿದ್ದು ಶಾಂತಿ. ಶಾಂತಿಯೇ ಪರಮಾರ್ಥತೆ. ಭಾರತ ಸಂಸ್ಕೃತಿಗೂ ಮತ್ತು ಪಾಶ್ಚಿಮಾತ್ಯ ಸಂಸ್ಕೃತಿಗೂ ಇರುವ ಮುಖ್ಯ ಭೇಧ ಇಲ್ಲ. ಭಾರತೀಯ ಪೂರ್ವಿಕರ ಸುಖಾದರ್ಶ ಪರಮ ಶಾಂತಿಯದ್ದಾದರೆ ಪಾಶ್ಚಿಮಾತ್ಯರ ಸುಖಾದರ್ಶ ಆವೇಶ ಪ್ರಧಾನವಾದದ್ದು. ಭಾರತೀಯ ಸಂಸ್ಕೃತಿಯ ಮೇರೆಗೆ ಜ್ಞಾನಿಯ ದೃಷ್ಟಿಯಲ್ಲಿ ಎಲ್ಲವೂ ಒಂದೇ ರೀತಿಯದ್ದಾಗಿರುತ್ತದೆ. ಅಂತರ್ಬಹಿದೇಕೀಕರಣ. ಸ್ವಕೀಯ, ಪರಕೀಯೊೈಕೀಕರಣ (Subರಿeಛಿಣ-ಔbರಿeಛಿಣ iಟಿಣegಡಿಚಿಣioಟಿ) ಪೂರ್ಣ ಜ್ಞಾನಿಯ ಲಕ್ಷಣ. ಆ ಸ್ಥಿತಿ ಪಡೆದವನಿಗೆ ಯಾರಲ್ಲಿಯೂ ದ್ವೇಷವಿಲ್ಲ, ಯಾರನ್ನು ಕಂಡರೂ ಭಯವಿಲ್ಲ.</p>
<p>ಈ ಮಾನಸಿಕ ಸ್ಥಿತಿಯನ್ನು ಪಡೆಯಲು ಸತತವಾಗಿ ಎಲ್ಲರೂ ಪ್ರಯತ್ನಿಸಬೇಕು.</p>
<p>ಮೇಲೆ ಹೇಳಿದ ಮುಖ್ಯಾಂಶಗಳ ಆಚರಣೆ ಜೀವ ಸಂಸ್ಕಾರ ಮತ್ತು ಜೀವೋನ್ನತಿಗೆ ಬೇಕಾಗುವ ಪೂರ್ವ ಸಿದ್ಧತೆ, ಭಗವದ್ಗೀತೆಯು ಆತ್ಮ ಸಾಕ್ಷಾತ್ಕಾರಕ್ಕೆ ದಾರಿ ತೋರಿಸಿದೆಯೇ ಹೊರತು ಪೂರ್ಣ ಜ್ಞಾನವನ್ನು ನಮ್ಮ ಕೈಯಲ್ಲಿರಿಸಲಾರದು. ನಾವು ಆ ಪೂರ್ಣತೆಯನ್ನು ಪಡೆಯಲು ಶ್ರಮಿಸಬೇಕು. "ಇveಡಿಥಿ boಜಥಿ hಚಿs ಣo ಛಿಟimb ಣhe ಟಚಿಜಜeಡಿ oಟಿ ಣheiಡಿ oತಿಟಿ ಡಿeಚಿಛಿh ಣhe ಣoಠಿ", ಎಂದು ಹೇಳಿ ಪೂರ್ಣಚಂದ್ರನು ಭಾಷಣವನ್ನು ಮುಕ್ತಾಯಗೊಳಿಸಿದನು. ಯಾರಿಗೂ ಸಮಯ ಸರಿದದ್ದೇ ತಿಳಿಯಲಿಲ್ಲ. ಒಂದೆರಡು ನಿಮಿಷಗಳಾದ ನಂತರ ಕಿವಿ, ಕಿವುಡಾಗುವಂತೆ ಚಪ್ಪಾಳೆಯ ಸುರಿಮಳೆಯಾಯಿತು.</p>
<p>ಪೂರ್ಣಚಂದ್ರ ಮಧುಚಂದ್ರರ ಸ್ನೇಹ ಬೆಳೆದು ಈಗಾಗಲೇ ಆರೇಳು ವರ್ಷಗಳು ಸಂದಿವೆ. ಈ ಅವಧಿಯಲ್ಲಿ ಪೂರ್ಣಚಂದ್ರನು ಅನೇಕ ಸಲ ಭಾರತಕ್ಕೆ ಬಂದಿದ್ದನು. ಭಾರತದ ಮೂಲೆ ಮೂಲೆಗಳಲ್ಲೂ ಪ್ರವಾಸ ಮಾಡಿ, ಭಾರತೀಯ ಜನರ ನಿತ್ಯ ಜೀವನದ ರೀತಿ, ಸಂಸ್ಕೃತಿ ಇವುಗಳ ಪರಿಚಯ ಪಡೆದದ್ದು ಮಾತ್ರವಲ್ಲದೆ ಮಾನಸಿಕವಾಗಿ ಅನುಭವಿಸಲೂ ಯತ್ನಿಸಿದ್ದನು. ಕನ್ಯಾಕುಮಾರಿಯಲ್ಲಿ ಸ್ವಲ್ಪ ದಿನಗಳಿದ್ದು ಅಲ್ಲಿಂದ ಹಿಂದೂ ಮಹಾ ಸಾಗರದಲ್ಲಿ ವಿವೇಕಾನಂದರ ತಪದ ತಾಣವಾಗಿದ್ದ ಶಿಲೆ ಮತ್ತು ಮಂಟಪದಲ್ಲಿ ಅನೇಕ ತಿಂಗಳುಗಳನ್ನು ಕಳೆದನು.</p>
<p>ಋಷಿಕೇಶದಲ್ಲಿ ಅನೇಕ ಸಾಧು ಸಂತರ ಭೇಟಿಮಾಡಿ ದಿನಗಟ್ಟಲೆ<br /><em>ಅಮೆರಿಕನ್ನಡದ ಕತೆಗಳು/೩೮೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೮೩</em><br />ಆಧ್ಯಾತ್ಮಿಕತೆಯ ಬಗ್ಗೆ ಚರ್ಚೆ ನಡೆಸಿದ್ದನು. ಅಂತೆಯೇ ವಿವೇಕಾನಂದರ ಶಿಷ್ಯವೃಂದರ ಸಾಮಾಜಿಕ ಚಟುವಟಿಕೆಗಳನ್ನು ಪ್ರಶಂಸಿದನು. ಪೂರ್ಣಚಂದ್ರನ ಕಾರ್ಯ ಚಟುವಟಿಕೆಗಳನ್ನು ಗಮನಿಸುತ್ತಿದ್ದ ಮಧುಚಂದ್ರನ ಮನೆಯವರು ಅವನು ಬಹುಶಃ ಭಾರತದಲ್ಲಿಯೇ ನೆಲಸಬಹುದೆಂದು ಊಹಿಸಿದ್ದರು.</p>
<p>ಅಂದು ರಾತ್ರಿ ಪೌರ್ಣಿಮೆಯ ಚಂದ್ರ ತನ್ನ ಶೀತಲಕಿರಣಗಳನ್ನು ಎಲ್ಲ ಕಡೆಗೂ ಹರಡಿ ಭೂತಾಯಿಯ ಸೌಮ್ಯ ಸೌಂದರ್ಯದ ಕಳೆಯನ್ನೂ ಹಬ್ಬಿಸಿದನು. ಕನ್ಯಾಕುಮಾರಿಯಿಂದ ವಿವೇಕಾನಂದರ ಶಿಲೆಯ ಕಡೆ ಪೂರ್ಣಚಂದ್ರನ ದೃಷ್ಟಿ ನೆಟ್ಟಿತ್ತು.</p>
<p>"ಮಧುಚಂದ್ರ, ನಿನಗೆ ಒಂದು ಮುಖ್ಯವಾದ ವಿಷಯವನ್ನು ತಿಳಿಸಬೇಕೆಂದಿದ್ದೇನೆ. ಶಾಂತದಿಂದ ಕೇಳುವೆ ತಾನೆ?"</p>
<p>"ಪೂರ್ಣ ಅದೇನು ಹೇಳು, ನಿನ್ನೊಡನೆ ನಾನು ಎಂದಾದರೂ ಅಸಮಾಧಾನದಿಂದ ವರ್ತಿಸಿದ್ದೇನೆಯೆ?" ಗೆಳೆಯನ ಇತ್ತೀಚಿನ ಅಂತರ್ಮುಖತೆಯನ್ನೂ ಗಮನಿಸಿದ್ದ ಮಧುಚಂದ್ರನು ಶಾಂತತೆಯಿಂದ ಉತ್ತರಿಸಿದನು.</p>
<p>ಪೂರ್ಣಚಂದ್ರನು ಸಂಭಾಷಣೆಯನ್ನು ಮುಂದುವರೆಸುತ್ತಾ-</p>
<p>"ಮಧು, ಭಾರತ, ಭಾರತದ ಸಂಸ್ಕೃತಿ, ಹಿಂದೂ ಧರ್ಮ ಇದೆಲ್ಲದರ ಬಗ್ಗೆ ನನ್ನ ಅಭಿಮಾನ, ಅಭಿಪ್ರಾಯ ನಿನಗೇ ತಿಳಿದಿದೆ. ಇಲ್ಲಿಗೇ ಬಂದು ನೆಲಸಬೇಕು, ಜನರಲ್ಲಿ ಬೆರೆಯಬೇಕು. ಇಲ್ಲಿಯ ಸಂಸ್ಕೃತಿಯಲ್ಲಿ ನಾನೂ ಒಂದಾಗಬೇಕು ಎಂಬ ಭಾವನೆ ನನ್ನಲ್ಲಿ ಅನೇಕ ಸಲ ಉದ್ಭವವಾಗಿದೆ. ಆ ಭಾವನೆ ನಿಜವಾದದ್ದೇ? ಅಥವಾ ತಾತ್ಕಾಲಿಕವಾದದ್ದೇ? ಎಂಬುದು ಅರ್ಥವಾಗದೆ ಎಷ್ತೋಸಲ ನನ್ನ ಮನಸ್ಸು ಗೊಂದಲಕ್ಕೆ ಒಳಗೊಂಡಿದೆ. ಈ ಗೊಂದಲವನ್ನೂ ಸ್ವಲ್ಪ ಮಟ್ಟಿಗಾದರೂ ನಿವಾರಿಸಿಕೊಳ್ಳಲು ನಾನು ಅನೇಕ ಪ್ರವಾಸಗಳನ್ನೂ ಕೈಕೊಂಡೆ, ಅನೇಕರನ್ನು ಭೇಟಿ ಮಾಡಿದೆ. ಆದರೆ ಇಂದು ನನ್ನ ಮಾನಸಿಕ ತಳಮಳ ಕಡಿಮೆಯಾಗಿ ಮನಸ್ಸು ಶಾಂತಗೊಂಡಿದೆ. ನನ್ನನ್ನು ಸತತವಾಗಿ ಕಾಡುತ್ತಿದ್ದ ಪ್ರಶ್ನೆಗೆ ಉತ್ತರ ಸಿಕ್ಕಿದೆ. ಆದ್ದರಿಂದ ನನ್ನ ಮುಂದಿನ ಜೀವನದ ಗತಿಯ ನಿರ್ಧಾರವನ್ನೂ ಕೈಗೊಂಡಿದ್ದೇನೆ."</p>
<p>ಮಧುಚಂದ್ರನು ಏನೊಂದೂ ಮಾತನಾಡದೆ ಆತ್ಮೀಯ ಗೆಳೆಯನನ್ನೇ ನೋಡುತ್ತಿದ್ದು, ಆಸಕ್ತಿಯಿಂದ ಅವನು ಹೇಳುತ್ತಿದ್ದನ್ನೂ ಕೇಳುತ್ತಿದ್ದನು.</p>
<p>ತನ್ನ ಮಾತನ್ನೂ ಮುಂದುವರೆಸಿ,</p>
<p>"ಮಧುಚಂದ್ರ ನಾನು ಭಾರತದಲ್ಲಿ ಬಂದು ನೆಲಸಲಾರೆ. ಅಮೇರಿಕಾದಲ್ಲಿಯೇ ನನ್ನ ಮುಂದಿನ ಜೀವನವನ್ನು ಕಳೆಯುತ್ತೇನೆ. ಆಗಾಗ ಬಂದು ನಿಮ್ಮೆಲ್ಲರನ್ನು ಭೇಟಿ ಮಾಡುತ್ತಿರುತ್ತೇನೆ." ಮಧುಚಂದ್ರನು ತನ್ನ ಉಸಿರನ್ನೂ ಬಿಡದೆ; 'ಪೂರ್ಣ, ಈ ನಿರ್ಧಾರ ಏಕೆಂದು ಕೇಳಬಹುದೆ?'</p>
<p>ಪೂರ್ಣಚಂದ್ರ : ಮಧು, ಭಾರತೀಯ ಸಂಸ್ಕೃತಿಯಲ್ಲಿ ಬೆರೆಯಲು ಹಿಂದೂ ಧರ್ಮದ ಸವಿಯನ್ನು ಅನುಭವಿಸಲು ಅದೇಕೋ ನನಗೆ ಇಲ್ಲಿಯೇ ಹುಟ್ಟಿ ಬೆಳೆಯದಿದ್ದರೆ ಸಾಧ್ಯವಿಲ್ಲವೆನಿಸುತ್ತದೆ. ನಾನು ಇಷ್ಟು ವರ್ಷಗಳು ಇಲ್ಲಿಗೆ ಬಂದು ಹೋಗಿ ಮಾಡಿದ್ದರೂ, ಹಿಂದೂ ಸಂಸ್ಕೃತಿಯ ಬಗ್ಗೆ ಓದಿ ತಿಳಿದಿದ್ದರೂ, ಜನರೊಡನೆ ಬೆರೆದಿದ್ದರೂ ನನ್ನ ಹೃದಯದ ಮೂಲೆಯೊಂದರಲ್ಲಿ ಧ್ವನಿಯೊಂದು "ಪೂರ್ಣ, ನೀನು ಭಾರತಕ್ಕೆ ಸೇರಿದವನಲ್ಲ, ನಿನ್ನ ದೇಶ ಅಮೆರಿಕಾ ಅಲ್ಲಿಗೇ ಹಿಂದಿರುಗು. ಅಲ್ಲಿಯೇ ಭಾರತೀಯತೆಯನ್ನು ನಿನಗೆ ತಿಳಿದ ಮಟ್ಟಿಗೆ ಆಚರಿಸು" ಎಂದು ನುಡಿಯುತ್ತಿದೆ. ಅದೇಕೆಂದು ಅರ್ಥವಾಗಲಿಲ್ಲ, ಆ ಮಾನಸಿಕ ವಾಣಿಯನ್ನೂ ಕಡೆಗಣಿಸಲಾರೆ. ನಾನು ಆದ್ದರಿಂದ ಅಮೇರಿಕಾಗೆ ಹಿಂದಿರುಗುವುದೆಂದು ನಿರ್ಧರಿಸಿದ್ದೇನೇ. ಮಧು- ನೀನು ರವೀಂದ್ರನಾಥ ಠಾಗೂರರ "ಗೋರಾ" ಪುಸ್ತಕವನ್ನು ಓದಿರುವೆಯಲ್ಲವೆ? ನನ್ನ ಸ್ಥಿಯಿಯೂ ಒಂದು ರೀತಿಯಲ್ಲಿ "ಗೋರಾ"ನ ಸ್ಥಿತಿಯಾಗಿದೆ. ಆದರೆ ಗೋರಾನಷ್ಟು ನಿರಾಸೆಯ ಆಳದಲ್ಲಿ ನನ್ನ ಮನಸ್ಸು ಮುಳುಗಿಲ್ಲ. ಎಷ್ಟೆಂದರೂ ನನ್ನ ಮಾತಾ ಪಿತೃಗಳು ಭಾರತೀಯರು. ಆ ವಿಷಯದಲ್ಲಿ ನನ್ನ ಪರಿಸ್ಥಿತಿ ಗೋರಾನಿಗಿಂತ ಸುಧಾರಿತವಾದದ್ದು.</p>
<p>ಮಧುಚಂದ್ರ : ಪೂರ್ಣ, ಭಾರತದಲ್ಲಿ ಹುಟ್ಟದಿದ್ದ ಮಾತ್ರಕ್ಕೆ ಇಲ್ಲಿಗೇ ಬಂದು ನೆಲಸಲು ಅಷ್ಟೊಂದು ಗೊಂದಲವೇಕೆ? ಅದೇಕೆ ನಿನಗೆ ಅದು ಸರಿದೋರುತ್ತಿಲ್ಲ. ಎಷ್ಟೋಸಲ ಜನರು ಕಾರಣಾಂತರಗಳಿಂದ ದೇಶದಿಂದ ದೇಶಕ್ಕೆ ವಲಸೆ ಬಂದಿಲ್ಲವೆ? ಇಲ್ಲಿ ಬಂದು ನೆಲಸಿದ ಕೆಲವು ವರ್ಷಗಳ ನಂತರ ನೀನೂ ಇಲ್ಲಿಯವರಲ್ಲಿ ಒಬ್ಬನಾಗಿ ಬಿಡುತ್ತೀಯಾ. ನಂತರ ಭಾರತವೇ ನಿನ್ನ ದೇಶವಾಗುತ್ತದೆ. ಭಾರತೀಯರೇ ನಿನ್ನವರಾಗುತ್ತಾರೆ.</p>
<p>ಪೂರ್ಣಚಂದ್ರ : ಮಧು ನಾನೂ ನಿನ್ನಂತೆಯೇ ಭಾವಿಸಿದ್ದೆ. ಆದರೆ ಇದು ಅಷ್ಟು ಸುಲಭವಲ್ಲ. ಜೀವನದ ನೈತಿಕ ಶಕ್ತಿಯ ಮೇಲೆ "ಹುಟ್ಟು" ಅದರ ಪ್ರಭಾವ ಬರಿಯ ವಾದಕ್ಕೆ ಸಿಗುವಂತಹುದಲ್ಲ. ಅದರ ವರ್ಚಸ್ಸು ಬಹಳ ಆಳವಾದದ್ದು, "ಹುಟ್ಟಿ"ನ ಮಹಿಮೆ ನನಗಿಂದು ಅರ್ಥವಾಗಿದೆ. ನಾನು ಇಲ್ಲಿಗೇ ಬಂದು ನೆಲಸಿದರೂ ಹುಟ್ಟಿನಿಂದ ಭಾರತೀಯನಾಗುವುದಿಲ್ಲ, ಹುಟ್ಟಿನಿಂದ ಭಾರತೀಯನಾಗದೆ ಬೇರೆ ಯಾವ ರೀತಿಯಿಂದಲಾದರೂ ನನ್ನ ಮನಸ್ಸು ಶಾಂತವಾಗುವುದಿಲ್ಲ. ಎಲ್ಲಿಯಾದರೂ ಒಂದು ಕೊರತೆಯ ಎಳೆಯಿರುತ್ತದೆ. ಅಮೆರಿಕಾದ ಸ್ವಾತಂತ್ರ್ಯ ದೇವಿಯು ತನ್ನ ಪುತ್ರನೊಬ್ಬನು ಭಾರತೀಯ ಧರ್ಮವನ್ನು ಆಚರಿಸಿದರೆ ಅಭ್ಯಂತರ ಮಾಡಲಾರಳು. ಎಂದು ಹೇಳಿ ಸುಮ್ಮನಾದನು.</p>
<p>ಪೂರ್ಣಚಂದ್ರನನ್ನು ಬೊಂಬಾಯಿಯ ವಿಮಾನ ನಿಲ್ದಾಣದಲ್ಲಿ ಬೀಳ್ಕೊಟ್ಟಾಗ<br /><em>ಅಮೆರಿಕನ್ನಡದ ಕತೆಗಳು/೩೮೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೮೫</em><br />ಆತನ ಶಾಂತ, ಸ್ನಿಗ್ಧ ಮುಖವನ್ನು ಮಧುಚಂದ್ರನು ತನ್ನ ನೆನಪಿನ ಹೃದಯಲ್ಲಿಟ್ಟುಕೊಂಡು ಹಿಂದಿರುಗಿದನು.</p>
<p>[<em>ಇದರಲ್ಲಿ ಕೆಲವನ್ನು ಡಿ.ವಿ.ಜಿ. ಯವರ "ಜೀವನಧರ್ಮಯೋಗ"ದಿಂದ ಆರಿಸಿಕೊಳ್ಳಲಾಗಿದೆ.</em>]</p>
<p>
<strong>
<em>-ಕು. ರಾ. ಸರೋಜ.</em>
</strong>
</p>
<p>

</p>
<p>
<strong>ಸಂಪರ್ಕ</strong>
</p>
<p>
<em>ಇಷ್ಟಕ್ಕೆಲ್ಲಾ ಕಾರಣ ಗುಲಾಬಿ ತಾಯಿಯಾದಳೇನು?</em>
</p>
<p>ಅರೇ ಅರೇ ಅನ್ನುತ್ತ ಇಬ್ಬರೂ ಪರಸ್ಪರ ಗುರುತು ಹಿಡಿದರು. ರಾಧಿಕಾಳನ್ನು ಈವತ್ತು-ಹೀಗೆ -ಇಷ್ಟೊಂದು ಆಕಸ್ಮಿಕವಾಗಿ ನೋಡುತ್ತೇನೆಂದು ಅಶೋಕ ಎಂದೂ ಅಂದುಕೊಂಡಿರಲಿಲ್ಲ. ಏನೂ ಮಾತಾಡಲೂ ತೋಚದೇ ತನ್ನ ಕೈಚಾಚಿ ಅವಳ ಅಂಗೈ ಹಿಡಿದು ಮೆಲ್ಲಗೆ ಅಮುಕಿದ. ತಾನು ಹಾಗೆ ಮಾಡಿರದೇ ಇದ್ದರೆ ಎಷ್ಟು ಹೊತ್ತಿನವರೆಗೆ ಇಬ್ಬರೂ ಶಬ್ದಗಳಿಗಾಗಿ ಪರದಾಡುತ್ತಿದ್ದೆವೊ ಎಂದನ್ನಿಸಿತು. "ಎಷ್ಟೊಂದು ಬದಲಾಗಿದ್ದೀಯೋ ಆದರೂ ನನಗೆ ಗುರುತು ಹತ್ತಿತು ನೋಡು" ಅಂದಳು.</p>
<p>ಇಂದು ಸತೀಶ ಬಂದು ಕರೆಯದೇ ಹೋಗಿದ್ದರೆ, ಇಂದು ಶನಿವಾರವಾಗದೇ ಬೇರೆ ದಿನವಾಗಿದ್ದರೆ, ಬರೇ ಐದು ನಿಮಿಷ ತಡವಾಗಿದ್ದರೆ ಅಶೋಕ ರಾಧಿಕಾಳನ್ನು ನೋಡುತ್ತಿರಲಿಲ್ಲ. ಅಶೋಕ ಕೆಲಸ ಮಾಡುತ್ತಿದ್ದ ಬ್ಯಾಂಕಿಗೆ ಬಂದು ಸತೀಶ ಅವನನ್ನು ಒತ್ತಾಯಿಸಿ, ತನ್ನ ಕಸಿನ್ ಬಂದಿದ್ದಾಳೆ ಪೋಸ್ಟಲ್ ಟ್ರೇನಿಂಗ್ ಸೆಂಟರಿನಲ್ಲಿ, ಅವಳನ್ನು ನೋಡಿ ಬರೋಣ ಎಂದು ಕರಕೊಂಡು ಬಂದ. ಅಶೋಕನನ್ನು ಹೊರಗೆ ನಿಲ್ಲಿಸಿ 'ಒಂದು ನಿಮಿಷದಲ್ಲಿ ಬಂದೆ' ಎಂದು ಸತೀಶ ಒಳಹೋದ. ಆಗಲೇ ರಾಧಿಕಾಳನ್ನು ನೋಡಿದ್ದು. ಅವಳು ಮೆಟ್ಟಲಿಳಿದು ಹೊರಬರುತ್ತಿದ್ದಳು. ಮೊಂಡ ಮೂಗು ನೋಡುತ್ತ ದೊಡ್ಡ ಕಣ್ಣುಗಳನ್ನು ನೋಡುತ್ತ ಗುಂಗುರು ಕೂದಲು ನೋಡುತ್ತ ಗುರುತು ಹತ್ತಿತು. "ನಾವು ಭೆಟ್ಟಿಯಾಗದೇ ಎಷ್ಟು ವರ್ಷವಾಯಿತು ಗೊತ್ತಾ?" ಅಂದಳು. "ಹತ್ತು" ಅಂದ. "ನೆನಪಿಟ್ಟಿದ್ದೀಯಲ್ಲ" ಎಂದು ನಕ್ಕಳು. ಅಶೋಕನಿಗೆ ಒಮ್ಮೆಲೇ ಅವಳ ಬಗ್ಗೆ ಅಕ್ಕರೆಯಾಯಿತು. ಅವಳ ಕೆನ್ನೆಗುಳಿಗಳಲ್ಲಿ ಬೆರಳಿಟ್ಟು ಬಾಲ್ಯದಲ್ಲಿ ಮಾಡುತ್ತಿದ್ದ ಹಾಗೆ ಕಚಗುಳಿಯಿಟ್ಟು ನಗಿಸಬೇಕೆನಿಸಿತು. "ನೀನು ಮೈಸೂರಿನಲ್ಲಿ ಪ್ರತ್ಯಕ್ಷವಾದದ್ದು ಹೇಗೆ?" ಅಂದ. "ಅಲ್ಲಿ ಹುಲ್ಲಿನ ಮೇಲೆ ಕೂತು ಮಾತಾಡುವಾ, ಎಲ್ಲ ಹೇಳುತ್ತೇನೆ" ಅನ್ನುತ್ತ ನಡೆದಳು.</p>
<p>ಅಪ್ಪನ ಸಾವಿನ ನಂತರ ಅಶೋಕ ಅಮ್ಮನ ಜೊತೆ ಅಂಕೋಲೆ ಬಿಟ್ಟು ಶಿರಸಿಗೆ ಹೋಗುವಾಗ ಮೆಟ್ರಿಕ್ ಪಾಸಾಗಿದ್ದ. ರಾಧಿಕಾ ಅವನ ವಯಸ್ಸಿನವಳೇ. ಇಬ್ಬರೂ ಒಂದೇ ಸಾಲೆಯಲ್ಲಿ ಕಲಿಯುತ್ತಿದ್ದರು. ತನಗೆ ಮೆಟ್ರಿಕ್ ಪರೀಕ್ಷೆಯ ವೇಳೆಗ ಜ್ವರ ಬಂದಿದ್ದರಿಂದ ಆರಂಭಿಸಿ ರಾಧಿಕಾ, ಮೆಟ್ರಿಕ್ ನಂತರ ಒಂದು ವರ್ಷ ಮನೆಯಲ್ಲೇ ಕೂತಿದ್ದು; ನಂತರ ಕುಮಟೆಯ ಸೋದರಮಾವ ತನ್ನ ಮನೆಯಲ್ಲಿರಿಸಿಕೊಂಡು ಬಿ,ಎ, ಮಾಡಿಸಿದ್ದು; ಈ ನಡುವೆ ತಾವು ವಾಸವಾಗಿದ್ದ ಅಂಕೋಲೆಯ ಮನೆ ಮಾರಿದ್ದು, ಈ ವ್ಯವಹಾರದಲ್ಲಿ ಸೋದರಮಾವ ದುಡ್ಡು ಎತ್ತಿಹಾಕಿದ್ದು; ಅವನಿಗೂ ಅಮ್ಮನಿಗೂ ಮನಸ್ತಾಪವಾಗಿದ್ದು; ತನಗೆ ಪೋಸ್ಟಿನಲ್ಲಿ ನೌಕರಿ ಸಿಕ್ಕಿ ಎರಡು ವರ್ಷವಾಗಿದ್ದು; ಹಾಗೂ ಈಗ ಆರು ತಿಂಗಳೀಚೆಗೆ ಮೈಸೂರಿಗೆ ಟ್ರಾನ್ಸ್‍ಫರ್ ಆಗಿದ್ದು ಎಲ್ಲವನ್ನೂ ಸವಿಸ್ತಾರ ಹೇಳಿದಳು. ಅಶೋಕನಿಗೆ ಅವಳ ಮಾತು ಕೇಳುತ್ತ ನಮ್ಮ ಈ ಅವಸ್ಥೆಗೆ ನೀವೇ ಕಾರಣ ಎಂದು ಅಂದಂತೆ ಅನಿಸಿ ಅಸ್ವಸ್ಥನಾದ. ಅಷ್ಟರಲ್ಲಿ ಸತೀಶ ಬಂದದ್ದರಿಂದ ಮಾತು ಅಲ್ಲೇ ನಿಂತಿತು. "ನಮ್ಮ ಮನೆ ನಜರ್‍ಬಾದ್‍ನಲ್ಲಿ. ನಾಳೆ ಹ್ಯಾಗೂ ರವಿವಾರ, ತಪ್ಪದೇ ಬಾ" ಎಂದು ವಿಳಾಸ ಕೊಟ್ಟಳು. "ಮನೆಯಲ್ಲಿ ಮತ್ತೆ ಯಾರಿದ್ದಾರೆ?" ಎಂದು ಅಧಿಕಪ್ರಸಂಗಿಯಂತೆ ಕೇಳಿದ. "ಮತ್ತ್ಯಾರು - ನಮ್ಮಮ್ಮ ಒಬ್ಬಳೇ" ಅನ್ನುತ್ತ ಹೊರಡಲು ಎದ್ದಳು. 'ಹೋಗಬೇಡ ಇರು' ಅನ್ನಬೇಕೆನಿಸಿತು. ಆದರೆ ಯಾಕೆ? ಅವಳನ್ನು ಅಕ್ಕರೆಗೈಯಬೇಕೆನಿಸಿತು, ಆದರೆ ಹೇಗೆ? ಅಂತ ತಿಳಿಯದೇ ಹೃದಯ ತುಂಬಿ ಬಂದಂತಾಯಿತು. ಎದ್ದು ನಿಂತ. ಗಾಳಿ ಮರಗಳ ಎಡೆಯಿಂದ ಸುಂಯ್ ಶಬ್ದದೊಡನೆ ತಣ್ಣನೆ ಗಾಳಿ ಬೀಸಿತು. ಅವಳ ಕಣ್ಣುಗಳನ್ನು ನಿರುಕಿಸುತ್ತ, ಬಗೆಯುತ್ತ ಹುಡುಕುತ್ತ ಒಪ್ಪಿಸಿಕೊಳ್ಳುತ್ತ ಅರೆಗಳಿಗೆ ನಿಂತ. ದಾರಿ ತಪ್ಪಿದಂತೆ ಮರುಭೂಮಿಯಲ್ಲಿ, ದಿಕ್ಕು ತಪ್ಪಿದಂತೆ ಸಮುದ್ರದಲ್ಲಿ, ವಿಹ್ವಲನಾದ. "ಬಾ ನಾಳೆ " ಎಂದು ಮತ್ತೊಮ್ಮೆ ಹೇಳಿ ಅವಳು ಪುಟು ಪುಟು ನಡೆದು ಹೋದಳು. ಆ ನಂತರ ಸತೀಶನ ಜೊತೆ ಒಂದಷ್ಟು ಅಲೆದಾಡಿ ಅಶೋಕ ರೂಮಿಗೆ ಬರುವಷ್ಟರಲ್ಲಿ ಜಿಟಿ ಜಿಟಿ ಮಳೆ ಸುರುವಾಯಿತು. ತಲೆತುಂಬ ರಾಧಿಕೆ.</p>
<p>ಮೆಟ್ರಿಕ್‍ವರೆಗೂ ಅಶೋಕ ಅಂಕೋಲೆಯಲ್ಲೇ ಕಲಿತದ್ದು. ಅವನ ಅಪ್ಪ ಶ್ರೀಧರ ನಾಯಕರದು ಚಿಕ್ಕ ಕಿರಾಣಿ ಅಂಗಡಿಯಿತ್ತು. ನಾಯಕರು ನೋಡಲಿಕ್ಕೆ ಕಟ್ಟುಮಸ್ತಾಗಿ ಪಠಾಣನ ಹಾಗಿದ್ದರು. ಹಾಗೇನೂ ಅವರಿಗೆ ಹೆಣ್ಣಿನ ಚಪಲವಿರಲಿಲ್ಲ, ಆದರೂ ರಾಧಿಕೆಯ ಅಮ್ಮ ಗುಲಾಬಿ ಅದು ಹೇಗೆ ಗಂಟುಬಿದ್ದಳೋ! ಅವಳು ಕಲಾವಂತರವಳು. ಹೆಸರಿಗೊಬ್ಬ ಗಂಡನೂ ಇದ್ದ- ನರಪೇತಲ. ರಾಧಿಕೆ ಹುಟ್ಟಿದ ವರ್ಷವೇ ತೀರಿಕೊಂಡ. ಗಂಡನೆದುರಿಗೇ ರಾಜಾರೋಷ ವ್ಯವಹಾರ ನಡೆಸುತ್ತಿದ್ದವಳಿಗೆ ಈಗ ಇನ್ನೂ ಅನುಕೂಲವಾಯಿತು. ಹಾಗಂತ ಅಷ್ಟು ಹಗುರ ಹೆಣ್ಣಲ್ಲ ಗುಲಾಬಿ.<br /><em>ಅಮೆರಿಕನ್ನಡದ ಕತೆಗಳು/೩೮೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೮೭</em><br />ಮೊದಲು ಅವರ್ಸೆಯ ಕೊಂಕಣಿಯೊಬ್ಬ ಖಾಯಂ ಬರುತ್ತಿದ್ದ. ಆತ ಮಚವೆಯಲ್ಲಿ ಮುಂಬೈಗೆ ಹೋಗುತ್ತಿದ್ದಾಗ ತೂಫಾನು ಬಂದು ನೀರುಪಾಲಾದ. ನಂತರ ಅವಳು ಶ್ರೀಧರ ನಾಯಕರಿಗೇ ನಿಷ್ಠೆಯಿಂದಿದ್ದಳು. ಮೊದಮೊದಲು ಒಳಗಿಂದೊಳಗೇ ನಡೆಯಿತು. ಬಹಿರಂಗ ಪಡಿಸಲು ಗುಲಾಬಿಯೇನೂ ಬಯಸಿರಲಿಲ್ಲ. ಆದರೆ ಅವಳು ಬಸಿರಾಗಿದ್ದಾಗ ಒಂದೇ ಒಂದು ಸಲ ನಿಮ್ಮ ಜೊತೆ ಮುತ್ತೈದೆಯ ಹಾಗೆ ಹನುಮಟ್ಟೆಯ ದೇವಸ್ಥಾನಕ್ಕೆ ಹೋಗಬೇಕಂತ ಆಸೆ' ಎಂದು ತನ್ನ ಬಯಕೆಯನ್ನು ಶ್ರೀಧರ ನಾಯಕರಿಗೆ ತಿಳಿಸಿದಳಂತೆ. ನಾಯಕರು ಯಾರಿಗೂ ಹೆದರುವ ಪೈಕಿಯಲ್ಲ, ಹೂಂ ಅಂದು ಆಸೆ ಈಡೇರಿಸಿದರು. ಅವಳು ಅಗಲ ಕುಂಕುಮವಿಟ್ಟು, ಕೈಗೆ ಹಸಿರು ಬಳೆ ತೊಟ್ಟು , ಜರಿಯ ಹಸಿರು ಸೀರೆಯುಟ್ಟು ದೇವಿಯ ಹಾಗೆ ಕಂಗೊಳಿಸುತ್ತ ಬಂದಳಂತೆ. ಯಾರನ್ನೂ ಲೆಕ್ಕಿಸದೇ ನಾಯಕರು ಗಂಭೀರವಾಗಿ ಅವಳ ಜೊತೆ ನಡೆದರಂತೆ. ಮರುದಿನವೇ ಸುದ್ದಿ ಹರಡಿತು. ಪಿಸು ಉಸಿರಾಗಿ ಹಬ್ಬಿದ ಸುದ್ದಿ ಬಿರುಗಾಳಿಯಾಗಿ ನಾಯಕರ ಮನೆ ತಲಿಪಿತ್ತು. ಯುಗಾದಿ ಬಂತೆಂದರೆ ಉಮ್ಮಳಿಸುವ ಆ ನೆನಪಿನಿಂದ ತಪ್ಪಿಸಿಕೊಳ್ಳುವುದು ಅಶೋಕನಿಗೆ ಕಷ್ಟವಾಗುತ್ತದೆ:</p>
<p>ಆವತ್ತು ಯುಗಾದಿ. ಹಬ್ಬದ ದಿನ ಬೇಗ ಅಂಗಡಿ ಮುಚ್ಚಿ ಮಧ್ಯಾಹ್ನ ಊಟಕ್ಕೆ ಬರಬೇಕಾಗಿದ್ದ ಅಪ್ಪ ಬರಲೇ ಇಲ್ಲ. ಅವರು ಹಿಂದಿನ ದಿವಸ ಗುಲಾಬಿಯನ್ನು ದೇವಸ್ಥಾನಕ್ಕೆ ಕರಕೊಂಡು ಹೋದ ಸುದ್ದಿ ಅಮ್ಮನನ್ನು ತಲುಪಿತ್ತು. ಅಪ್ಪನಿಗಾಗಿ ಊಟ ಮಾಡದೇ ಕಾಯುತ್ತ ಕೂತವನಿಗೆ 'ನಿನ್ನದಾಗಲಿ ಮೊದಲು' ಎಂದು ಬಡಿಸಿ ತಾನು ಊಟ ಮಾಡದೇ ದಾರಿ ನೋಡುತ್ತ ಕೂತಳು. ಮನೆ ತುಂಬ ತುಂಬಿದ್ದ ಹಬ್ಬದ ವಿಶೇಷ ಅಡಿಗೆಯ ಘಮಘಮ ಆರುತ್ತ ಬಂತು. ಅಪ್ಪ ಬಂದದ್ದು ಸಂಜೆಗೆ. "ಊಟ ಮುಗಿಸಿಯೇ ಬಂದೆ" ಅಂದರು. ಆ ಮಾತಿಗೆ ಅಮ್ಮ ಚಂಡಿಯಾದದ್ದು ನೋಡಿದರೆ- ಅದೆಂಥ ಸಿಟ್ಟು ಬಂತವಳಿಗೆ! "ಯಾರಲ್ಲಿ ಹೋಗಿದ್ದಿರಿ? ಆ ರಂಡೆಯ ಮನೆಗಲ್ಲವೇ? ಮನೆಯಲ್ಲಿ ಹೆಂಡತಿ ಇದ್ದೂ ಅವಳ ಜೊತೆ ದೇವಸ್ಥಾನಕ್ಕೆ ಹೋಗುವಷ್ಟು ನಾಚಿಕೆ ಬಿಟ್ಟಿರಲ್ಲ- ಹಬ್ಬ ಅಂತ ನಾನಿಲ್ಲಿ ಊಟ ಮಾಡದೇ ಕಾಯುತ್ತಿದ್ದರೆ ಅವಳ ಎಂಜಲು ತಿನ್ನಲು ಹೋಗಿದ್ದಿರಲ್ಲ- ನನ್ನ ತಲೆಯ ಮೇಲೆ ಕಲ್ಲು ಹಾಕಿ ಕೊಂದುಬಿಡಿ-" ಅಪ್ಪ ಯಾವುದಕ್ಕೂ ಜಗ್ಗಲಿಲ್ಲ, ಎಲ್ಲವೂ ಸಹಜವೆಂಬಂತೆ "ಹೌದೇ ಅಲ್ಲೇ ಹೋಗಿದ್ದು-ಮತ್ತೆ ನಿನ್ನ ಈ ಸುಟ್ಟ ಮೋರೆ ನೋಡಲಿಕ್ಕೆ ಬಂದದ್ದೇ ತಪ್ಪಾಯಿತು ನೋಡು.." ಅಂದರು. "ಹೌದು, ಹೌದು ನನ್ನದು ಸುಟ್ಟಮೋರೆ.. ಅವಳೆಂಥ ರಂಭೆಯೆಂದು ನಾನು ನೋಡಿದ್ದೇನೆ.. ಆ ಅವರ್ಸೆಯ ಕೊಂಕಣಿ ಮಲಗಿದ ಹಾಸಿಗೆಯೇ ಅದು..." ಅಂದಳು. ಅಪ್ಪ ಸಿಡಿದ, ಅಮ್ಮನ ಬೆನ್ನಮೇಲೆ ದಬದಬ ಗುದ್ದಿದ. ಅಳು, ರಂಪ-ಗದ್ದಲ. ಅಪ್ಪ ಸಟಸಟನೇ ನಡೆದು ಎಲ್ಲೋ ಹೋದ. ಬಹಳ ಹೊತ್ತಿನವರೆಗೆ<br />ಅಮ್ಮ ಅಳುತ್ತ ಕೂತಿದ್ದಳು. ದೇವರ ಕೋಣೆಗೆ ಹೋಗಿ ತಲೆ ಚಚ್ಚಿಕೊಂಡಳು. ಯುಗಾದಿಯ ದಿನ ಸಂಜೆ ದೇವಸ್ಥಾನದಲ್ಲಿ ನಡೆಯುವ ಪಾನಕಪೂಜೆಗೆ ಹಾಗೂ ನಂತರದ ಪಂಚಾಂಗ ಪಠನಕ್ಕೆ ಹೋಗುವ ಪರಿಪಾಠವಿತ್ತು. ಆದರೆ ಅವತ್ತು ರಾತ್ರಿ ಅಪ್ಪ ಮನೆಗೆ ಬರಲೇ ಇಲ್ಲ ಅಮ್ಮ ರಾತ್ರಿಯೂ ಊಟ ಮಾಡಲಿಲ್ಲ.</p>
<p>ಇಷ್ಟೆಲ್ಲ ಹಗರಣಕ್ಕೆ ಕಾರಣವಾದ ಗುಲಾಬಿಯ ಗರ್ಭ ನಿಲ್ಲಲಿಲ್ಲ. ಅಶೋಕನ ಅಮ್ಮ ಸಾವಿತ್ರಿಯ ಮನದ ಉರಿ ತಗುಲಿ ಹಾಗಾಯಿತೆಂದು ಅವರಿವರು ಆಡಿಕೊಂಡರು. ನಂತರ ಅವಳು ಮತ್ತೊಮ್ಮೆ ಗರ್ಭಿಣಿಯಾದರೂ ಆ ಸಲವೂ ಹಾಗೆಯೇ ಆಯಿತು. ಶ್ರೀಧರ ನಾಯಕರಂತೂ ಅವಳ ಮತ್ತಿನಲ್ಲಿ ಹುಚ್ಚರಾಗಿದ್ದರು. ಮನೆಯಲ್ಲಿ ಸದಾ ಜಗಳ-ಗಲಾಟೆ. ನಾಯಕರು ಮನೆಗೆ ಬಂದರೆ ಬಂದರು, ಇಲ್ಲವಾದರೆ ಇಲ್ಲ. ಅಶೋಕನ ಅಮ್ಮ ಪೂರ್ತಿ ಬದಲಾಗಿ ಹೋಗಿದ್ದಳು. ಮನೆಗೆ ಆದಾಯ ಸರಿಯಾಗಿರಲಿಲ್ಲ. ಇದ್ದ ಕಿರಾಣಿ ಅಂಗಡಿಯೊಂದು ಸೊರಗುತ್ತ ಬಂತು. ಐದು ವರ್ಷಗಳ ವರೆಗೆ ಹುಚ್ಚು ಇಳಿಯಲಿಲ್ಲ. ಸಾಲ ಬೆಳೆಯಿತು. ಕೊನೆಕೊನೆಗೆ ಬೀಡಿ ಸೇದುವುದು, ಕೆಮ್ಮುವುದು ಇಷ್ಟು ಮಾತ್ರವೇ ಕೆಲಸವಾಯಿತು. ಒಂದು ದಿವಸ, ಕಟ್ಟಿಗೆ ಡಿಪೋದ ಫಂಡರೀನಾಥ ಪ್ರಭು ಅವಳ ಮನೆಗೆ ಪದೇ ಪದೇ ಹೋಗುತ್ತಾನೆಂಬ ಸುದ್ದಿ ಕೇಳಿ ಖಿನ್ನರಾದರು. ಗುಲಾಬಿಯಲ್ಲಿ ವಿಚಾರಿಸಿದಾಗ ಮೊದಮೊದಲು ಮುಚ್ಚಿಟ್ಟಳು. ನಂತರ ಮೌನ ತಾಳಿದಳು. ಅನಂತರ "ಖರ್ಚಿಗೆ ಏನಾದರೂ ಸ್ವಲ್ಪ ಬೇಡವೇ? ನಿಮಗೆ ಏನೂ ವ್ಯತ್ಯಾಸವಾಗದ ಹಾಗೆ ನೋಡಿಕೊಳ್ಳುತ್ತೇನೆ- ನನ್ನನ್ನು ನಂಬಿ...." ಅಂದಳು. ಅದೇ ಕೊನೆ. ನಾಯಕರು ಅಲ್ಲಿ ಹೋಗುವುದನ್ನೇ ಬಿಟ್ಟರು. ಆಮೇಲಿನ ನಾಯಕರೇ ಬೇರೆ. ಸೊರಗಿ ಸೊರಗಿ ಬರೀ ಎಲುಬು ಗೂಡು ಮಾತ್ರ ಉಳಿಯಿತು. ಕಫದಲ್ಲಿ ರಕ್ತ ಬರುತ್ತಿತ್ತು. ಹುಬ್ಬಳ್ಳಿಯ ಡಾಕ್ಟರರಿಗೆ ತೋರಿಸುವುದು, ಅದೂ ಇದೂ ಅಂತ ಇದ್ದ ಬದ್ದ ಹಣವೆಲ್ಲ ಖರ್ಚಾಯಿತು. ಅಂಗಡಿ ಮಾರಿಯಾಯಿತು, ಮನೆಯೊಂದು ಉಳಿದಿತ್ತು. ಗುಲಾಬಿ ಅವರನ್ನು ಮತ್ತೆ ಬಳಿ ಸೇರಿಸಿಕೊಳ್ಳಲು ಪ್ರಯತ್ನಿಸಿದಳು, ಅವರು ಹೋಗಲಿಲ್ಲ. ಅವರ ಕೊನೆಗಾಲದಲ್ಲಿ ಕೈಲಾಗದೇ ಇದ್ದಾಗ ತನ್ನಲ್ಲಿ ಬಂದು ಉಳಿಯುವಂತೆ ಕೇಳಿಕೊಂಡಳು. ನಾಯಕರು ಮಾತ್ರ ಮತ್ತೆ ಅಲ್ಲಿ ಕಾಲಿಡಲಿಲ್ಲ. ಅಶೋಕನ ಮೆಟ್ರಿಕ್ ಪರೀಕ್ಷೆ ಮುಗಿದ ಎಂಟೇ ದಿನಗಳಲ್ಲಿ ಒಮ್ಮೆಲೇ ಖಾಯಿಲೆ ಉಲ್ಪಣಿಸಿ ತೀರಿಕೊಂಡರು. ಅವರ ಸಾವಿಗೆ ಗುಲಾಬಿಯೇ ಮೂಲ ಕಾರಣವೆಂಬುದು ಅಶೋಕನ ಅಮ್ಮನ ನಂಬಿಕೆಯಾಗಿತ್ತು. ಅಂಕೋಲೆ ಬಿಟ್ಟು ಹೋಗುವಾಗ ಅಶೋಕ ರಾಧಿಕೆಗೆ ಹೇಳದೇ ಹೊರಟಿದ್ದಕ್ಕೆ ಅಮ್ಮ ಸಿಟ್ಟಿಗೇಳಬಹುದೆಂಬುದೂ ಒಂದು ಕಾರಣವಾಗಿತ್ತು.</p>
<p>ಮೊದಲಿನಿಂದಲೂ ರಾಧಿಕೆಯ ಸ್ನೇಹ ಅಶೋಕನಿಗೆ<br /><em>ಅಮೆರಿಕನ್ನಡದ ಕತೆಗಳು/೩೮೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೮೯</em><br />ಅಪ್ಯಾಯಮಾನವಾಗಿತ್ತು. ಇಬ್ಬರೂ ಒಂದೇ ಕ್ಲಾಸಿನಲ್ಲಿದ್ದವರು. ಅವಳು ತೊಡುತ್ತಿದ್ದ ನಿರಿಗೆ ನಿರಿಗೆಯ ನೀಲಿ ಫ್ರಾಕು ಅಶೋಕನಿಗೆ ತುಂಬ ಸೇರುತ್ತಿತ್ತು. ನಕ್ಕರೆ ಅವಳ ಕೆನ್ನೆಗಳಲ್ಲಿ ಬೀಳುತ್ತಿದ್ದ ಗುಳಿಗಳೆಂದರೆ ಮಹಾ ಖುಷಿ ಅವನಿಗೆ. ಮಣ್ಣಲ್ಲಿ ಪುಟ್ಟ ಗುಳಿ ತೋಡಿ, ಹುದುಗಿ ಕೂರುತ್ತಿದ್ದ, ಹುಳುಗಳನ್ನು ಹುಡುಕಲು. ಬೆರಳಿನಿಂದ ಆ ಗುಳಿಗಳನ್ನು ಕೆದರುತ್ತ ದಾರಿ ತೋರ್ಸೋ ಮಹರಾಯ ಎಂದು ಗೊಣಗುವಂತೆ, ಅವಳ ಕೆನ್ನೆಗುಳಿಗಳಲ್ಲಿ ಬೆರಳಿಟ್ಟು ದಾರಿ ತೋರ್ಸೋ ಮಹರಾಯ ಎನ್ನುತ್ತಿದ್ದ. ಕಚಗುಳಿಯಾದಂತಾಗಿ ರಾಧಿಕೆ ನಗುತ್ತಿದ್ದಳು. ಬೆಳೆಬೆಳೆಯುತ್ತ ಇಬ್ಬರ ಒಡನಾಟ ಕಡಿಮೆಯಾಗುತ್ತ ಹೋಯಿತು. ಶಾಲೆಯಲ್ಲಿ ಸರಸ್ವತೀ ಪೂಜೆಯ ದಿವಸ ಪ್ರಸಾದ ಹಂಚುವಾಗ; ಗ್ಯಾದರಿಂಗ್ ದಿನ ಡ್ಯಾನ್ಸ್ ಮಾಡಲು ಅವಳು ಬಣ್ಣ ಬಳಿದು ತೀರ ಬೇರೆಯಾಗಿ ಕಾಣುತ್ತ ತನ್ನ ಸರದಿಗಾಗಿ ಕಾಯುತ್ತ ವಿಂಗಿನಲ್ಲಿ ನಿಂತಾಗ ಅವಕಾಶ ಕಾದು ಅವಳನ್ನು ಮಾತಾಡಿಸಿ ಅಷ್ಟರಿಂದಲೇ ಪುಲಕಿತನಾಗುತ್ತಿದ್ದ. ಅವನ ಅಮ್ಮನಿಗೆ ಮಾತ್ರ ಆತ ಅವಳ ಜೊತೆ ಒಡನಾಡುವುದು ಎಳ್ಳಷ್ಟೂ ಸೇರುತ್ತಿರಲಿಲ್ಲ. ಒಮ್ಮೆ ಅಶೋಕ ಅವಳಿಗೆ ತನ್ನ ಬಣ್ಣದ ಪೆನ್ಸಿಲ್‍ನ್ನು ಕೊಟ್ಟು ಬಿಟ್ಟನೆಂದು ಅವನನ್ನು ಚೆನ್ನಾಗಿ ಥಳಿಸಿದ್ದಳು. "ಮನೆಯಲ್ಲಿ ಮತ್ತೆ ಉಂಟಲ್ಲ, ಒಂದು ಕೊಟ್ಟರೇನಾಯಿತು?" ಎಂದು ಅಶೋಕ ಪ್ರತಿ ಹೇಳಿದ್ದಕ್ಕೆ "ಅಪ್ಪ ಅವಳ ಅಮ್ಮನ ಪಾದಕ್ಕೆ ಎಲ್ಲ ಸುರಿಯುತ್ತಾರೆ. ನೀನು ಮಗಳಿಗೆ ಪೂಜೆ ಮಾಡು- ಎಲ್ಲ ನನ್ನ ಕರ್ಮ..." ಎಂದು ಅಳಲಿಕ್ಕೇ ಆರಂಭಿಸಿದಳು. ಅಶೋಕನಿಗೆ ಏನು ಎತ್ತ ತಿಳಿಯದೇ ಕಕ್ಕಾಬಿಕ್ಕಿಯಾದ. ಅವತ್ತಿನಿಂದ ರಾಧಿಕೆಯ ಜೊತೆ ಸೇರಲು ಏನೋ ಭಯವಾಗುತ್ತಿತ್ತು.</p>
<p>ಇದೆಲ್ಲ ಮೆಟ್ರಿಕ್‍ವರೆಗೆ ಮಾತ್ರ. ಬೀಳ್ಕೊಡುಗೆ ಸಮಾರಂಭದ ದಿನ ಎಲ್ಲ ಮಾಸ್ತರರ ಜೊತೆ ನಿಂತು ಫೋಟೋ ತೆಗೆಸಿ ಮೂರು ರೂಪಾಯಿ ಕೊಟ್ಟು ಒಂದೊಂದು ಕಾಪಿ ಪಡೆದು ಟ್ರಂಕಿನಲ್ಲಿ ಡಾಂಬರು ಗುಳಿಗೆಗಳ ಜೊತೆ ಇಟ್ಟ ದಿನವೇ ಎಲ್ಲ ಮುಗಿಯಿತು. ಅಮೇಲಂತೂ ಪರೀಕ್ಷೆಯ ಅಭ್ಯಾಸ. ಪರೀಕ್ಷೆ ಮುಗಿದ ಎಂಟೇ ದಿನಕ್ಕೆ ಅಪ್ಪನ ಸಾವು. ನಂತರ ಅಂಕೋಲೆಯ ಮನೆಯನ್ನು ಬಾಡಿಗೆಗೆ ಕೊಟ್ಟು ಶಿರಸಿಯ ಚಿಕ್ಕಪ್ಪನ ಮನೆ ಸೇರಿದ. ಅಲ್ಲಿ ಕಾಲೇಜು ಮುಗಿದು ಈ ಬ್ಯಾಂಕಿನದೊಂದು ನೌಕರಿ ಸಿಗುವವರೆಗೂ ಹೋರಾಟ- ನೋವು - ಅವಮಾನ. ನೌಕರಿ ಸಿಕ್ಕ ನಂತರ ಹಠಹಿಡಿದು ಅಮ್ಮ ಅಂಕೋಲೆಯ ಮನೆಗೆ ವಾಪಸು ಹೋದಳು. ಮಗ ನೌಕರಿಯಲ್ಲಿದ್ದಾನೆ, ಪ್ರತೀ ತಿಂಗಳೂ ತಪ್ಪದೇ ದುಡ್ಡು ಕಳಿಸುತ್ತಾನೆ. ಗಂಡನ ಕಾಲದಲ್ಲಿ ಕಷ್ಟವಾದರೇನಾಯಿತು, ಈಗ ಮಗ ಯಾವುದಕ್ಕೂ ಕಡಿಮೆ ಮಾಡಲಿಲ್ಲ ಎಂದು ಬೀಗಿದಳು. ಅಲ್ಲಿಂದೀಚೆಗೆ ವರ್ಗವಾಗುತ್ತ ಈಗ ಅಶೋಕ ಮೈಸೂರಿಗೆ ಬಂದು ಮೂರು ವರ್ಷಗಳೇ ಸಂದವು....</p>
<p>ಮರುದಿನ ಅಶೋಕ ಹತ್ತು ಗಂಟೆಗೇ ರಾಧಿಕೆಯ ಮನೆಗೆ ಹೊರಟ. ವಿಳಾಸವಿದ್ದರೂ ಮನೆ ಹುಡುಕುವುದು ಕಷ್ಟವಾಯಿತು. ಅವಳ ಮನೆ ನಂಬರು ಕೇಳುತ್ತ ಕೇಳುತ್ತ ಒಂದು ಮಾಂಸದಂಗಡಿಯ ಮುಂದೆ ಬಂದು ನಿಂತ. ಆ ಅಂಗಡಿಯದೂ ಅವಳ ಮನೆಯದೂ ಒಂದೇ ನಂಬರಾಗಿತ್ತು. ಅಂಗಡಿಯವನೇ ಮನೆ ತೋರಿಸಿದ. ಅಂಗಡಿಗೆ ಅಂಟಿಕೊಂಡಂತೆ ಹಿಂಭಾಗಕ್ಕೇ ಇತ್ತು. ಮನೆಯ ಎದುರೇ ಕೊಳೆ ನೀರು ಹರಿಯಲು ಬಿಟ್ಟ ಚರಂಡಿ. ಅದನ್ನು ದಾಟಲೊಂದು ಕಲ್ಲುಚಪ್ಪಡಿ. ಬಾಗಿಲು ಬಡಿದು ತೆರೆಯುವ ನಿರೀಕ್ಷೆಯಲ್ಲಿ ನಿಂತಾಗ ಯಾಕೋ ಮನಸ್ಸು ಮಂಕಾಯಿತು. ಬಾಗಿಲು ತೆರೆದವಳು ರಾಧಿಕೆ. ತಲೆಸ್ನಾನ ಮಾಡಿ ಒದ್ದೆ ಕೂದಲು ಹಿಂದಕ್ಕೆ ಹರವಿಕೊಂಡಿದ್ದಳು. ಒಳಗೆ ಎರಡು ಖುರ್ಚಿ, ಒಂದು ಟೇಬಲನ್ನು ಓರಣವಾಗಿ ಜೋಡಿಸಿದ್ದರು. ಒಳಕೋಣೆಗೆ ಹೋಗುವ ಒಂದು ಚೌಕಟ್ಟಿನ ಮೇಲ್ಗಡೆ ಕಸೂತಿಯ ಮೊಲ- ದೇವರ ಫೋಟೋಗಳು- ಒಂದು ನಯೆಪೈಸೆಯ ವೆಲ್‍ಕಂ ಮಾಸುತ್ತಿದ್ದವು. "ಬಂದನೇನೇ" ಅನ್ನುತ್ತ ಗುಲಾಬಿ ಹೊರಬಂದಳು. ತುಂಬ ವಯಸ್ಸಾದವಳ ಹಾಗೆ ತೋರುತ್ತಿದ್ದಳು. ಗಂಡ ಸತ್ತಾಗಲೂ ಹಣೆಯ ಕುಂಕುಮ ಅಳಿಸದ, ಹೂ ಮುಡಿಯುವುದನ್ನು ನಿಲ್ಲಿಸದವಳು ಈಗ ಕುಂಕುಮ ಅಳಿಸಿ ವಿಧವೆಯಾಗಿದ್ದಳು. ಕಟ್ಟಿಗೆ ಡಿಪೋದ ಪಂಢರೀನಾಥ ಪ್ರಭು ಇವಳನ್ನು ಇಟ್ಟುಕೊಂಡ ಎರಡು ವರ್ಷಕ್ಕೇ ತೀರಿಕೊಂಡನೆಂದು ಅಶೋಕ ಸುದ್ದಿ ಕೇಳಿದ್ದ. "ಇಟ್ಟುಕೊಂಡವರ ಜೀವ ತಿನ್ನುತ್ತಾಳೆ ಮಾರಿ. ಮೂರು ಜನವಾಯಿತು..." ಎಂದು ಊರಲ್ಲಿ ಸುದ್ದಿ ಹಬ್ಬಿ ಯಾರೂ ಮೂಸಿ ನೋಡಲಿಲ್ಲವಂತೆ. ಅದರ ನಂತರ ಅವಳ ಕಷ್ಟದ ದಿನಗಳು ಆರಂಭವಾಗಿರಬೇಕು. ಜೊತೆಗೆ ವಯಸ್ಸೂ ಹಲ್ಲು ಮಸೆದಿರಬಹುದು. ಕೂದಲನ್ನು ಹಿಂದಕ್ಕೆ ಬಿಗಿದು ತುರುಬು ಕಟ್ಟುವ, ತುರುಬು ತುಂಬ ಹೂ ತುಂಬುವ, ಕಾಲಿಗೆ ಬೆಳ್ಳಿ ಗೆಜ್ಜೆ ಬಿಗಿದು ಝಲ್ಲು ಝಲ್ಸೆನುತ ನಡೆಯುವ, ಥಳ ಥಳ ಹೊಳೆಯುವ ನತ್ತು ಮೂಗಿಗೆ ಇಟ್ಟು ಹುಂ ಎಂದು ಮೂಗು ಮುರಿಯುವ ಯಕ್ಷಿ ಗುಲಾಬಿಯನ್ನು ಹೀಗೆ ನೋಡುವುದು ತ್ರಾಸವಾಯಿತು. ಅವಳ ಆಡಂಬರದ ದಿನಗಳಲ್ಲಿ ಅವಳನ್ನು ಊರಲ್ಲಿ ನೋಡುವುದೇ ಅಪರೂಪ. ಯಾವಾಗಲಾದರೊಮ್ಮೆ ಹನುಮಟ್ಟೆಯ ಪಂಚಮೀ ದೇವಕಾರ್ಯದ ದಿವಸ ಅಥವಾ ಬಂಡೀಹಬ್ಬದ ದಿವಸ ಅಲಂಕರಿಸಿಕೊಂಡು ಪ್ರಸಾದ ಪಡೆಯಲು ಬಂದರೆ ಹುಡುಗರಿಗೆಲ್ಲ ಅವಳು ಚಂದಮಾಮ ಕತೆಗಳಲ್ಲಿ ಬರುವ ಖೇಚರ ಹೆಣ್ಣಿನಂತೆ ತೋರುತ್ತಿದ್ದಳು. ಅಶೋಕ ಅವಳನ್ನು ಇಷ್ಟು ನಿರಾಡಂಬರವಾಗಿ ನೋಡೇ ಇರಲಿಲ್ಲ. ಗುಲಾಬಿ ಮೆಲ್ಲನೆ ಮಾತು ಸುರುಮಾಡಿದಳು. ಏನು, ಹೇಗಿದ್ದೀ ಎಂದು ವಿಚಾರಿಸಿದಳು. ನೌಕರಿಯ ಬಗ್ಗೆ ಕೇಳುತ್ತ ಸಂಬಳ ಕೇಳಿ ಮುಜುಗರಕ್ಕೆ ತಳ್ಳಿದಳು. "ಅಮ್ಮ ಆರಾಮಾಗಿದ್ದಾರೆಯೇ? ಎಂದಳು. ಅಪ್ಪನನ್ನು ಹೊಗಳಿದಳು. ಜನರದು ಯಾವಾಗಲೂ<br /><em>ಅಮೆರಿಕನ್ನಡದ ಕತೆಗಳು/೩೯೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೯೧</em><br />ಸಂಶಯ ಸ್ವಭಾವ ಅಂದಳು. ನೀನು ಅಪ್ಪನಿಗೆ ತಕ್ಕ ಮಗ- ದಿಟ್ಟ ಹುಡುಗ ಅಂದಳು; ಈಗಿನ ಕಾಲದ ಹುಡುಗರು ಮಾಯೆ ಮಮತೆ ಇಟ್ಟುಕೊಳ್ಳುವುದು ಕಡಿಮೆ; ನೀನು ಹಾಗಲ್ಲ. ಇಷ್ಟು ದೂರ ಹುಡುಕಿಕೊಂಡು ಬಂದಿದ್ದೀ ಅಂದಳು. ನಮ್ಮ ರಾಧಾ ಎಷ್ಟು ಚೆನ್ನಾಗಿ ಹೊಲಿಗೆ ಕಸೂತಿ ಮಾಡುತ್ತಾಳಂದೀ ಎಂದು ರಾಗ ತೆಗೆದಳು. ಅವಳ ಅಡಿಗೆಯ ಕೈಚಳಕ ಹೊಗಳಿದಳು. ರಾಧಿಕಾ ಒಳಗಿನಿಂದ ಕರೆಯದೇ ಹೋಗಿದ್ದರೆ ಇನ್ನೂ ಏನೇನು ಆಡುತ್ತಿದ್ದಳೋ! ಅವಳು ಎಲ್ಲಿಯೋ ಗುರಿಯಿಟ್ಟು ಮಾತಾಡುತ್ತಿದ್ದಾಳೆಂದು ಅಶೋಕನಿಗೆ ಅನುಮಾನವಾಯಿತು. ಸ್ವಲ್ಪ ಹೊತ್ತು ಕೂತಿದ್ದು ರಾಧಿಕೆ ಕೊಟ್ಟ ಚಹಾ ಕುಡಿದು ಹೊರಡಲು ಎದ್ದ. ಊಟ ಮಾಡಿಕೊಂಡೆ ಹೋಗಬೇಕೆಂದು ಗುಲಾಬಿ ಒತ್ತಾಯಿಸಿದಳು. ಒಲ್ಲೆನೆಂದ. ಆದರೆ ರಾಧಿಕೆಯ ಒತ್ತಾಯವನ್ನು ಮೀರುವದಾಗಲಿಲ್ಲ.</p>
<p>ಊಟ ಮುಗಿಸಿ ಹೊರಟಾಗ ರಾಧಿಕೆ ಬಸ್‍ಸ್ಟಾಪ್‍ವರೆಗೂ ಬಂದಳು. ತುಂಬ ಹೊತ್ತಿನವರೆಗೆ ಬಸ್ ಬರಲಿಲ್ಲ. ಬಂದ ಬಸ್ಸೂ ಯದ್ವಾ ತದ್ವಾ ತುಂಬಿಕೊಂಡಿತ್ತು. ಇಬ್ಬರೂ ಬಸ್‍ಸ್ಟಾಪಿನ ಕಲ್ಲು ಬೆಂಚಿನ ಮೇಲೆ ಕೂತು ಮಾತಾಡಿದರು. ನಡುವೆ ಹತ್ತು ವರ್ಷಗಳ ಕಂದಕ ಇರಲೇ ಇಲ್ಲವೇನೋ ಎಂಬಂತೆ ರಾಧಿಕೆ ಮನಸ್ಸು ಬಿಚ್ಚಿದಳು. ಅಮ್ಮ ಹಲವು ಸಲ ತೋರಿಸುವ ಸಣ್ಣತನ ತನಗೆ ಏನೇನೂ ಇಷ್ಟವಿಲ್ಲ, ಹಣ ಅವಳಿಗೆ ಮುಖ್ಯವಾಗಿ ಕಾಣುತ್ತದೆ ಅಂದಳು. ತನ್ನನ್ನು ಅವಳ ಅಣ್ಣನ ಮಗನಿಗೆ ಕಟ್ಟುವ ಅಮ್ಮನ ಪ್ಲಾನು ಹೇಳಿದಳು. ಆ ಹುಡುಗ ಅಷ್ಟು ಚುರುಕಲ್ಲ. ಒಬ್ಬನೇ ಪುತ್ರರತ್ನ. ಮತ್ತೆ ಯಾರು ರಾಧಿಕೆಯನ್ನು ಮಾಡಿಕೊಳ್ಳುತ್ತಾರೆ ಎಂದು ಅವಳ ಯೋಚನೆಯಂತೆ ರಾಧಿಕೆಯ ವಿರೋಧವನ್ನೂ ಲೆಕ್ಕಿಸದೇ ಆ ಬಗ್ಗೆ ಅಣ್ಣನಿಗೆ ಹೇಳಿದ್ದಾಳಂತೆ. ಮಾತಾಡುತ್ತ ರಾಧಿಕೆ ಮಹತ್ವದ ವಿಚಾರವೊಂದನ್ನು ಅಶೋಕನಿಗೆ ಹೇಳಿದಳು. ಅದು ನಾಗರಾಜನ ಕುರಿತು. ನಾಗರಾಜ ಅವಳ ಆಫೀಸಿನಲ್ಲೇ ಕೆಲಸ ಮಾಡುತ್ತಾನೆ. ಇಬ್ಬರೂ ಒಟ್ಟಿಗೇ ಟ್ರೆಯ್‍ನಿಂಗ್ ಬಂದವರು. ಒಂದೇ ಕಡೆ ಪೋಸ್ಟಿಂಗ್ ಆಯಿತು. ಟ್ರೇನಿಂಗ್‍ನಲ್ಲಿ ಸುರುವಾದ ಪ್ರೀತಿ ಈಗ ಬಲಿತಿತ್ತು. ಎರಡು ವರ್ಷದಿಂದ ಅವರ ಸಂಬಂಧ ಹಾಗೇ ಇದೆಯಂತೆ. "ಅದನ್ನೊಂದು ಸೆಟಲ್ ಮಾಡುವಾ ಅಂತಂದರೆ ಆಗುತ್ತಿಲ್ಲ" ಅಂದಳು. ಅಶೋಕ ನಕ್ಕು "ಸಂಬಂಧಗಳನ್ನು ಸೆಟಲ್ ಮಾಡುವುದು, ಫೈನಲೈಸ್ ಮಾಡುವುದು ಸಾಧ್ಯವೇ?" ಅಂದ. "ಹಾಗಲ್ಲ ಅಮ್ಮನಿಗೆ ಹೇಳುವಾ ಅಂದರೆ ಭಯ. ಅವಳು ದೊಡ್ಡ ರಂಪ ಎಬ್ಬಿಸಿಬಿಡುತ್ತಾಳೆ. ಮತ್ತೆ ಅಣ್ಣನ ಮಗನ ಬಗ್ಗೆ ಸುರು ಮಾಡುತ್ತಾಳೆ. ಅವಳಿಗೆ ನಾನಲ್ಲದೇ ಮತ್ತ್ಯಾರಿದ್ದಾರೆ? " ಎಂದು ಸ್ವಲ್ಪ ಹೊತ್ತು ಮೌನವಾಗಿ ಕೂತಳು. "ಇದನ್ನೆಲ್ಲ ಹೇಳಿಕೊಳ್ಳುವಾ ಅಂತಂದರೆ ಹತ್ತಿರದವರು ಯಾರಿದ್ದಾರೆ ನನಗೆ? ನಾಗರಾಜನಿಗೆ ಇದೆಲ್ಲ ಅರ್ಥವಾಗುವುದಿಲ್ಲ. ಅದೇನು ಮಹಾ<br />ಅನ್ನುತ್ತಾನೆ... ಬಿಸಿಲಿಗೆ ಉದ್ದುದ್ದವಾಗುತ್ತ ಹೋದ ನೆರಳು ನೋಡುತ್ತ ಹೇಳಿದಳು. ಅಶೋಕ ರಾಧಿಕೆಯ ಕಣ್ಣುಗಳಿಗಾಗಿ ಹುಡುಕಿದ. ಅವು ತನ್ನನ್ನು ನಿಟ್ಟಿಸಿದಾಗ ಆ ಮಾರ್ದವತೆಗೆ ಕರಗಿದ. ಒಳಗೆಲ್ಲೋ ಸಣ್ಣ ನೋವಾದರೂ ಅವಳು ತನ್ನಲ್ಲಿಟ್ಟಿರುವ ವಿಶ್ವಾಸದಿಂದ ಪುಲಕಿತನಾದ. "ನಾನು ನಿನ್ನ ಜೊತೆಗಿದ್ದೇನೆ" ಅಂದ. ಬಸ್ಸು ಬರುವವರೆಗೂ ನೂರೆಂಟು ಸುದ್ದಿ ಬಿಚ್ಚಿದರು.</p>
<p>ರಾಧಿಕೆಯ ಮನೆಯಿಂದ ಮರಳಿದ ನಂತರ ಅರ್ಥವಾಗದ ಕಳವಳ ಅಶೋಕನಲ್ಲಿ ಹೊಕ್ಕಿತು. ಮನಸ್ಸು ಅವ್ಯಕ್ತ ನೋವಿನಲ್ಲಿ ತುಯ್ಯತೊಡಗಿತ್ತು. ಹತ್ತು ವರ್ಷಗಳ ನಂತರ ಸಿಕ್ಕ ಈ ಹುಡುಗಿ ಒಂದೇ ಭೇಟಿಯಲ್ಲಿ ಇಷ್ಟೊಂದು ಕಲಕಿಬಿಟ್ಟಳಲ್ಲ ಅನಿಸತೊಡಗಿತು. ಒಂದೇ ಸಮನೆ ಬಾಲ್ಯದ ನೆನಪುಗಳು ಹಾರ-ತುರಾಯಿ ತೊಟ್ಟು ಮೆರವಣಿಗೆ ಬಂದವು. ಯಾಕೋ ಅಪ್ಪನ ನೆನಪಾಗುತ್ತಿತ್ತು. ಅವನ ಕೊನೆಗಾಲದ ನಿಸ್ಸಹಾಯಕತೆ ಕಣ್ಣಿಗೆ ಕಟ್ಟುತ್ತಿತ್ತು. ಗುಲಾಬಿಯಿಂದ ದೂರವಾದ ನಂತರ ಆತ ಜರ್ಜರಿತನಾಗಿದ್ದ. ಸದಾ ಬೀಡಿ ಸೇದುತ್ತ ಕೂರುವುದು. ಕೆನ್ನೆಗಳೆರಡೂ ಗುಳಿ ಬಿದ್ದಿದ್ದವು. ಕಣ್ಣುಗಳಂತೂ ಹೊಂಡದಲ್ಲಿ ಗೋಲಿ ಇಟ್ಟಂತೆ ತೋರುತ್ತಿದ್ದವು. ಊಟಕ್ಕೇ ತತ್ವಾರವಾದಾಗ ಅಮ್ಮನೇ ಮುಂದಾಗಿ ಅಂಗಡಿ ಮಾರಿ ಬಂದ ಹಣ ತಾನೇ ಇಟ್ಟುಕೊಂಡಳು. ಅಷ್ಟು ಜೋರು ಹೊಡಕೊಂಡು ಇದ್ದವನು ಹೀಗಾದದ್ದು ವಿಚಿತ್ರವಾಗಿತ್ತು. ಅವನ ಚೈತನ್ಯದ ಮೂಲ ಸೆಲೆ ಬರೀ ಗುಲಾಬಿಯೇ ಆಗಿದ್ದಳೇ? ಎಂದು ಎಷ್ಟೋ ಬಾರಿ ಅಶೋಕನಿಗೆ ಅನ್ನಿಸುತ್ತದೆ. ಅಮ್ಮನಂತೂ ಶುಶ್ರೂಷೆಯ ಜೊತೆಗೇ ಅವಕಾಶ ಸಿಕ್ಕಾಗಲೆಲ್ಲ ಅಪ್ಪನನ್ನು ನಿರ್ದಯವಾಗಿ ಹಂಗಿಸುತ್ತಿದ್ದಳು. "ನಿಮಗೆ ರೋಗ ಬಂದದ್ದೇ ಗುಲಾಬಿಯಿಂದ" ಎಂದು ಜರಿಯುವಳು. "ಪಂಢರೀನಾಥ ಪ್ರಭು ಗುಲಾಬಿಯ ಮನೆಗೆ ಹೋಗುವುದನ್ನು ನೋಡಿದೆ." ಎಂದು ಅವನನ್ನು ಕೆರಳಿಸುವಳು. "ಈಗ ಕೊನೆಗಾಲದಲ್ಲಿ ಆ ರಂಡೆ ಬಂದಳೇ?- ನಾನೇ ಬೇಕಾಯಿತಲ್ಲವೇ?" ಅನ್ನುವಳು. ಅಪ್ಪ ಬಯ್ಯಲು ಯತ್ನಿಸಿ ಕೆಮ್ಮುತ್ತಿದ್ದ- ಇಂಥ ನೆನಪುಗಳು ಒತ್ತಿ ಬಂದರೆ ಅಶೋಕನಿಗೆ ಗುಲಾಬಿಯ ಬಗ್ಗೆ, ರಾಧಿಕೆಯ ಬಗ್ಗೆ ದಿಗಿಲಾಗುತ್ತಿತ್ತು. ತಾನು ಅರಿವಿದ್ದೂ ಯಾವುದೊ ತಳಕಾಣದ ಪ್ರಪಾತದಲ್ಲಿ ಧುಮುಕಿದಂತೆ ಅನಿಸುತ್ತಿತ್ತು. ಈ ಹೊಯ್ದಾಟದ ನಡುವೆಯೂ ರಾಧಿಕೆಯ ಸ್ನೇಹ ಅಪ್ಪಟವಾಗಿದೆಯೆಂಬ ಭಾಸ. ಅವಳನ್ನು ದೂರ ಮಾಡಿ ವೃಥಾ ನೋಯಿಸುವುದರಲ್ಲಿ ಅರ್ಥವಿಲ್ಲ ಅನಿಸುವುದು-</p>
<p>***</p>
<p>ಈ ಮೂರು ತಿಂಗಳಲ್ಲಿ ಅಶೋಕ ರಾಧಿಕೆಯ ಮನೆಗೆ ಅನೇಕ ಬಾರಿ ಹೋಗಿದ್ದ. ಪ್ರತೀ ಸಲ ಹೋಗುವಾಗಲೂ ಹಣ್ಣೋ ತಿಂಡಿಯೋ ಒಯ್ಯುತ್ತಿದ್ದ.<br /><em>ಅಮೆರಿಕನ್ನಡದ ಕತೆಗಳು/೩೯೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೯೩</em><br />ಗುಲಾಬಿಯಂತೂ ಅವನ ಮೇಲೆ ಪ್ರಸನ್ನಳಾಗಿದ್ದಳು. ಇಲ್ಲವಾದರೆ ಅವಳ ಅಣ್ಣನ ಮಗನಿಗೆ ಗುಲಾಬಿಯನ್ನು ಕೊಡಬೇಕೆಂಬ ವಿಚಾರವನ್ನು ಅವಳು ಅಶೋಕ ಹೇಳಿದನೆಂಬ ಮಾತ್ರಕ್ಕೇ ಕೈ ಬಿಡುತ್ತಿರಲಿಲ್ಲ. "ಬರೀ ದುಡ್ಡು ಮಾತ್ರ ಮುಖ್ಯವಲ್ಲ. ಅವಳ ಬದುಕಿಗೆ ಸ್ವಲ್ಪವಾದರೂ ಸುಖ ಬೇಡವೇ? ರಾಧಿಕೆಗೆ ಒಳ್ಳೆಯ ಗಂಡ ಸಿಕ್ಕೇ ಸಿಗುತ್ತಾನೆ" ಎಂದು ಅಶೋಕ ಪ್ರತೀ ಸಲ ಬಂದಾಗಲೂ ಹೇಳುತ್ತಿದ್ದ. ಅಂತೂ ಗುಲಾಬಿ ಒಪ್ಪಿದಳು. "ನಿನ್ನ ಭರವಸೆಯ ಮೇಲೆ ಹೂಂ ಅನ್ನುತ್ತೇನೆ" ಎಂಬ ಮಾತೂ ಆಡಿದಳು. ಗುಲಾಬಿ ಹೀಗೆ ಮನಸ್ಸು ಬದಲಾಯಿಸಿದ್ದರಿಂದ ರಾಧಿಕೆ ತುಂಬ ಖುಷಿಯಾಗಿದ್ದಳು. "ಅಮ್ಮ ಏನಾದರೂ ಅಂದರೆ ಮನಸ್ಸಿಗೆ ಹಚ್ಚಿಕೊಳ್ಳಬೇಡ" ಎಂದೂ ಹೇಳಿದಳು. ಒಂದು ದಿನ ಒತ್ತಾಯದಿಂದ ತನ್ನ ಆಫೀಸಿಗೆ ಕರಕೊಂಡು ಹೋಗಿ ನಾಗರಾಜನ ಪರಿಚಯ ಮಾಡಿಕೊಟ್ಟಳು. ಆತ ನಸುಗಪ್ಪು ಬಣ್ಣದವ. ಮಲೆಯಾಳಿಗಳ ಹಾಗೆ ಗುಂಗುರು ಗುಂಗುರು ಕೂದಲು. ಕುಸ್ತಿಪಟುವಿನಂತಹ ದೇಹಧಾಡ್ರ್ಯವಿತ್ತು. ಅಶೋಕ ನಿರೀಕ್ಷಿಸಿದಷ್ಟು ಆಪ್ತವಾಗಿ ಆತ ಮಾತಾಡಲಿಲ್ಲ. ರಾಧಿಕೆ ಅವನ ಬಗ್ಗೆ ಹೇಳುತ್ತಿದ್ದಾಗ ಸೂಕ್ಷ್ಮವಾಗಿ ಅವಳನ್ನೇ ಗಮನಿಸುತ್ತಿದ್ದಂತೆ ಅಶೋಕನಿಗೆ ಅನಿಸಿತು. 'ನಿಮ್ಮ ರೂಮು ಎಲ್ಲಿ? ಊಟ ಎಲ್ಲಿ ಮಾಡುತ್ತೀರಿ?' ಇತ್ಯಾದಿಗಳು ಮುಗಿದ ಮೇಲೆ ಮಾತಾಡಲು ಏನೂ ಸಿಗದೇ 'ಮತ್ತೇನು? ಮತ್ತೇನು ವಿಶೇಷ?' ಎನ್ನುತ್ತ ಮಾತುಕತೆ ಮುಗಿಯಿತು.</p>
<p>ಈ ಮಧ್ಯೆ ಗುಲಾಬಿ ರಾಧಿಕೆಗೆ ತಿಳಿಯದ ಹಾಗೆ ಅಶೋಕನಿಂದ ನೂರು ರೂಪಾಯಿ ಇಸಕೊಂಡಳು. ಆಮೇಲೆ ತಿಂಗಳ ನಂತರ ಅವಳು ಹಿಂದಿರುಗಿಸಲು ಬಂದಾಗ ಅಶೋಕ "ಇರಲಿ, ಇರಲಿ, ನನಗೆ ಬೇಕಾದಾಗ ಕೇಳಿ ಇಸಕೊಳ್ಳುತ್ತೇನೆ" ಅಂದ. "ಅಪ್ಪನದೇ ಗುಣ ಬಂದಿದೆ. ಅವರೂ ಹಾಗೆಯೇ ಇದ್ದರು. ಬಹಳ ಉದಾರಿ. ದೇವರು ಹೀಗೇ ಇಟ್ಟಿರಲಿ..." ಎಂದು ಗುಲಾಬಿ ಬಡಬಡಿಸಿದಳು. ಅಶೋಕನಿಗೆ ತಕ್ಷಣ ತಪ್ಪಿನ ಅರಿವಾಯಿತು. ಯಾಕಾದರೂ ತನಗೆ ಹಾಗೆ ಹೇಳುವ ಬುದ್ಧಿ ಬಂತೆಂದು ಪರಿತಪಿಸಿದ.</p>
<p>ಇದು ಇಷ್ಟಕ್ಕೇ ಮುಗಿಯಲಿಲ್ಲ. ಕೆಲವು ದಿನಗಳ ನಂತರ ಅಶೋಕನಿಗೆ ಅಮ್ಮನಿಂದ ಉದ್ದವಾದೊಂದು ಪತ್ರ ಬಂತು. ಅತ್ತ ಇತ್ತ ಕ್ಷೇಮಗಳ ತರುವಾಯ ಪತ್ರ ಕಿಡಿಕಾರತೊಡಗಿತ್ತು : ಗುಲಾಬಿ ತನ್ನ ಮಗಳು ರಾಧಿಕೆಯೊಡನೆ ಮೈಸೂರಿನಲ್ಲೇ ಇರುವಳೆಂದು ಕೇಳಿದೆ. ರಾಧಿಕೆಯನ್ನು ಪದೇ ಪದೇ ನೀನು ಭೆಟ್ಟಿಯಾಗಿತ್ತೀಯಂತೆ. ಅವರ ಮನೆಗೂ ಹೋಗುತ್ತೀಯಂತೆ. ಹಣವನ್ನೂ ಕೊಡುತ್ತೀಯಂತೆ. ಅಷ್ಟಲ್ಲದೇ ರಾಧಿಕೆಯನ್ನು ಮದುವೆಯಾಗುತ್ತೀಯೆಂದೂ ಹೇಳಿದ್ದೆಯಂತೆ. ಊರಿನವನೊಬ್ಬನ ಹತ್ತಿರ ಗುಲಾಬಿಯೇ ಸ್ವತಃ ಈ ರೀತಿ ಹೇಳಿದ್ದಾಳೆ. ಈ ವಿಷಯವೇನಾದರೂ<br />ನಿಜವಾದರೆ ಅಮ್ಮ ಸತ್ತು ಹೋದಳೆಂದೇ ತಿಳಿದುಕೊ. ನನ್ನ ಸಂಸಾರಕ್ಕೆ ಹುಳಿ ಹಿಂಡಿದವಳ ಮನೆಯ ನೆರಳೂ ತಾಗಕೂಡದು ನಿನಗೆ. ಮುಂದಿನ ಶನಿವಾರ ಬೆಳಗಿನ ಬಸ್ಸಿಗೆ ನಾನು ಮೈಸೂರಿಗೆ ಬರುತ್ತೇನೆ. ನಿನ್ನ ಮದುವೆ ಬಗ್ಗೆ ಮಾತಾಡಬೇಕು- ಇನ್ನೂ ಎಷ್ಟು ದಿನ ಅಂತ ತಡಮಾಡುತ್ತೀ- ಬಸ್ಸು ಸಂಜೆ ಎಂಟುಗಂಟೆಗೆ ಅಲ್ಲಿ ತಲುಪುತ್ತದೆಯಂತೆ. ಬಸ್-ಸ್ಟ್ಯಾಂಡಿಗೆ ಕರೆಯಲು ಬಾ...</p>
<p>ಅಶೋಕನಿಗೆ ದಿಗಿಲಾಯಿತು. ಇನ್ನು ಈ ವಿಷಯದ ಬಗ್ಗೆ ತುಂಬ ಜಾಗರೂಕನಾಗಿರಬೇಕೆಂದುಕೊಂಡ. ರಾಧಿಕೆ ಭೆಟ್ಟಿಯಾದಾಗ ಅಮ್ಮನ ಪತ್ರದ ಬಗ್ಗೆ ಹೇಳಿದ. "ಈವತ್ತು ನಾಗರಾಜನ ಬಗ್ಗೆ ಅಮ್ಮನಿಗೆ ಹೇಳುತ್ತೇನೆ. ನಾಳೆ ಬೆಳಿಗ್ಗೆ ನೀನು ನಮ್ಮ ಮನೆಗೆ ಬಾ" ಎಂದಳು.</p>
<p>ಮರುದಿನ ಅಶೋಕ ಹೋದಾಗ ವಾತಾವರಣವೇ ಬದಲಾಗಿಹೋಗಿತ್ತು. ಇವನ ಬರವನ್ನೇ ಕಾಯುತ್ತ ಕೂತಿದ್ದ ಗುಲಾಬಿ ರಂಪವೆಬ್ಬಿಸಿದಳು. "ನಿನ್ನನ್ನು ನಂಬಿ ಅಣ್ಣನ ಮಗನ ಸಂಬಂಧ ಕೈಬಿಟ್ಟೆ. ಈಗ ಆ ನಾಗರಾಜನಂತೆ ಯಾವನೋ, ಅವನ ಕೊರಳಿಗೆ ಕಟ್ಟಲು ನೋಡುತ್ತೀಯಾ..." ಅಶೋಕನ ವಿವರಣೆ ಅವಳ ಕಿವಿ ತಲುಪಲೇ ಇಲ್ಲ, ಒಬ್ಬಳೇ ಒದರಾಡುತ್ತಿದ್ದಳು. ತಾಳ್ಮೆಯ ಕಟ್ಟೊಡೆದು ಅಶೋಕ "ಬಾಯಿಗೆ ಬಂದಂತೆ ಮಾತಾಡಬೇಡಿ. ರಾಧಿಕೆಯನ್ನು ಸರಿಯಾಗಿ ಕೇಳಿ ತಿಳಕೊಳ್ಳಿ- ನನ್ನ ಬಗ್ಗೆ ಹಾಗೆ ಅರ್ಥಮಾಡಿಕೊಂಡದ್ದು ನಿಮ್ಮ ತಪ್ಪು-" ಅನ್ನುವಷ್ಟರಲ್ಲಿ ರಾಧಿಕೆ ಮಧ್ಯೆ ಪ್ರವೇಶಿದ್ದು ಗುಲಾಬಿಯನ್ನು ಇನ್ನಷ್ಟು ಕೆರಳಿಸಿತು. "ನಿನಗೆ ಮನಸ್ಸಿರಲಿಲ್ಲ ಅಂತ ಸುಳ್ಳು ಹೇಳಬೇಡ. ಇಲ್ಲವಾದರೆ ಪ್ರತೀ ಸಲ ಬರುವಾಗ ಹಣ್ಣು ಅದೂ ಇದೂ ಅಂತ ತರುತ್ತಿದ್ದುದ್ದು ಯಾಕೆ? ನನ್ನ ಅಣ್ಣನ ಮಗನ ಸಂಬಂಧ ತಪ್ಪಿಸಲು ಅಷ್ಟು ಆಸ್ಥೆ ತಗೊಂಡದ್ದು ಯಾಕೆ? ಆ ದಿವಸ ನೂರು ರೂಪಾಯಿ ಇಸಕೊಳ್ಳಲಿಲ್ಲ ಯಾಕೆ?- ಅಷ್ಟಕ್ಕೇ ಬಿಡುವವಳಲ್ಲ ನಾನು.." ಇಡೀ ವಾತಾವರಣ ಅಶೋಕನಿಗೆ ಅಸಹ್ಯವಾಯಿತು. ತನಗೆ ಬೇಕಾದಂತೆ ಎಲ್ಲವನ್ನೂ ಇವಳು ತಿರುಚಬಲ್ಲಳು ಅನಿಸಿತು. ತಾನಾಗಿಯೇ ಬಂದು ಈ ಅರಲಲ್ಲಿ ಬಿದ್ದೆ: ಇವರನ್ನೆಲ್ಲ ಅತೀ ಹಚ್ಚಿಕೊಂಡು ಹೀಗಾಯಿತು ಅಂದುಕೊಂಡ. ಆಮೇಲೆ ರಾಧಿಕೆ ಎಷ್ಟೇ ಸಮಾಧಾನಪಡಿಸಿದರೂ ಮನಸ್ಸು ತಿಳಿಯಾಗಲಿಲ್ಲ. "ನಿನ್ನ ಅಮ್ಮನಲ್ಲಿ ನನ್ನ ಬಗ್ಗೆ ಇಂಥ ಭಾವನೆ ಬೆಳೆಯಲು ಬಿಡಬಾರದಿತ್ತು ರಾಧಿಕಾ" ಅಂದ. ಅವಳು ಮಾತಾಡಲಿಲ್ಲ. ಶನಿವಾರ, ಆ ರಂಪದ ನಂತರ ಮತ್ತೆ ರಾಧಿಕ ಭೆಟ್ಟಿಯಾಗಿರಲಿಲ್ಲ. ಅಶೋಕ ಎರಡೂವರೆಗೆ ಬ್ಯಾಂಕಿನ ಕೆಲಸ ಮುಗಿಸಿ ಈವತ್ತು ಅಮ್ಮ ಬರುತ್ತಾಳೆಂದು ನೆನಪಿಸಿಕೊಂಡು, ತರಕಾರಿ ಒಯ್ದು ಇಟ್ಟರೆ ರೂಮಿನಲ್ಲಿ ಅಡಿಗೆಯಾದರೂ ಮಾಡಿಕೊಳ್ಳಲಾದೀತು ಅಂದುಕೊಳ್ಳುತ್ತ ಹೊರಡುವಷ್ಟರಲ್ಲಿ ರಾಧಿಕೆ ಬಂದಳು. ಉದ್ವಿಗ್ನಳಾಗಿದ್ದಳು. "ನಿನ್ನ ಜೊತೆ<br /><em>ಅಮೆರಿಕನ್ನಡದ ಕತೆಗಳು/೩೯೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೯೫</em><br />ಮಾತಾಡಬೇಕು" ಅನ್ನುತ್ತನ್ನುತ್ತ ಗದ್ಗದಿತಳಾದಳು. ಎಲ್ಲರೆದುರಿಗೆ ಬೇಡವೆಂದು ಅವಳನ್ನು ಹೊರಗೆ ಕರೆತಂದ. ಹೊರಬಂದದ್ದೇ ಹೇಳತೊಡಗಿದಳು: ನಾಗರಾಜನಿಗೆ ಎರಡು ದಿನಗಳ ಹಿಂದೆ ಟ್ರಾನ್ಸ್‍ಫರ್ ಆರ್ಡರ್ ಬಂತಂತೆ. ವಿಷಯ ತಿಳಿದು ರಾಧಿಕೆ "ಹಾಗಾದರೆ ನಮ್ಮ ಮದುವೆಯ ಬಗ್ಗೆ ಈಗಲೇ ಯೋಚಿಸಬೇಕು" ಅಂದದ್ದಕ್ಕೆ ಆತ. "ನೋಡುವಾ ನೋಡುವಾ, ಅದೆಲ್ಲ ಇಷ್ಟು ಬೇಗ ಮಾತಾಡುವುದೇಕೆ?" ಎಂದು ಮಾತು ಹಾರಿಸಲು ನೋಡಿದ. ರಾಧಿಕೆ ಅವನನ್ನು ಜಾರಿಕೊಳ್ಳಲು ಬಿಡದೇ ಸ್ಪಷ್ಟಪಡಿಸಿಕೊಳ್ಳಲು ಯತ್ನಿಸಿದ್ದಕ್ಕೆ ಕಣ್ಣು ಕೆಂಪಾಗಿಸಿ, "ಪ್ರೀತಿಸುತ್ತಿಲ್ಲ ಅಂತ ಹೇಳಿದೆನೇ? ಈಗಲೂ ಅದನ್ನೇ ಹೇಳುತ್ತೇನೆ. ಆದರೆ ಮದುವೆಯ ಬಗ್ಗೆ ಇನ್ನೂ ನಿರ್ಧಾರಕ್ಕೆ ಬಂದಿಲ್ಲ- ನಿನ್ನ ಜೊತೆ ನಿನ್ನ ಅಮ್ಮನನ್ನೂ ಕಟ್ಟಿಕೊಳ್ಳಬೇಕಲ್ಲವೇ?" ಅಂದನಂತೆ. ಆತ ಹೇಳಿದ್ದು ನಿಜವಾಗಿತ್ತು, ಇದುವರೆಗೂ ರಾಧಿಕೆ ಅವನಲ್ಲಿ ಮದುವೆಯ ಬಗ್ಗೆ ನೇರವಾಗಿ ಮಾತಾಡಿರಲಿಲ್ಲ. ಆತ ತಮಾಷೆ ಮಾಡುತ್ತಿದ್ದಾನೇನೋ ಎಂದು ಮೊದಮೊದಲು ಅಂದುಕೊಂಡಳು. ಅವನ ಬಿಗಿದ ಮುಖ ಸಡಿಲವಾಗಲಿಲ್ಲ. ಇವಳು ಒಲಿಸಿಕೊಳ್ಳಲು ನೋಡಿದಳು. ಹತ್ತಿರ ಬಂದವಳನ್ನು ದುರುಗುಟ್ಟಿ ದೂರವಿರಿಸಿದ. ಜೋರು ಮಾಡಿ ನೋಡಿದಳು. ಆತ ಇನ್ನಷ್ಟು ಕಠಿಣವಾದ. ಈವತ್ತು ಬೆಳಿಗ್ಗೆ ಮತ್ತೆ ಸ್ಫೋಟವಾಯಿತು. ರಾಧಿಕೆ ಅವನ ರೂಮಿಗೆ ಹೋದಾಗ ಬಾಗಿಲು ತೆರೆಯದೇ ಹಿಂದೆ ಕಳಿಸಿದನಂತೆ. "ಎರಡು ದಿನಗಳಿಂದ ಹಿಂಸೆ ಅನುಭವಿಸುತ್ತಿದ್ದೇನೆ. ಈಗ ನಾನೂ ಕಲ್ಲಗಬೇಕು. ಈ ಸಂಬಂಧ ಮತ್ತೆ ಬಾಳುವುದಿಲ್ಲ ಅಶೋಕ.... ಅಮ್ಮನಿಗಿನ್ನೂ ಹೇಳಿಲ್ಲ..." ಅಂದಳು. ರಾಧಿಕ ಬೇಡ ಬೇಡವೆಂದು ಎಷ್ಟು ಹೇಳಿದರೂ ಕೇಳದೇ ಅಶೋಕ, ತಾನು ನಾಗರಾಜನ ಜೊತೆ ಮಾತಾಡುತ್ತೇನೆಂದು ಅವಳನ್ನು ಕರಕೊಂಡು ಪೋಸ್ಟ್ ಆಫೀಸಿಗೆ ಹೊರಟ. ಆಫೀಸು ಸಮೀಪಿಸುತ್ತಿದ್ದಂತೆ ನಾಗರಾಜನ ಜೊತೆ ತಾನು ಮಾಡುವುದಾದರೂ ಏನನ್ನು? ಅವನಿಗೆ ಹೇಳಲಿಕ್ಕೆ ತನಗೇನು ಅಧಿಕಾರ? ಅನಿಸಿತು. ರಾಧಿಕೆಗೆ ಅನುಕಂಪ ಸೂಚಿಸುವ ಅವಕಾಶ ಒದಗಿ ಬಂದದ್ದಕ್ಕೆ ತನ್ನ ಮನಸ್ಸಿಗೆ ಎಲ್ಲೋ ತಂಪಾಗಿದೆ ಎಂಬ ಭಾವನೆ ಬಂದು ಕಿರಿಕಿರಿಯಾಯಿತು.</p>
<p>ರಾಧಿಕೆ ತಾನು ಒಳಬರುವುದಿಲ್ಲವೆಂದು ಹೊರಗೇ ನಿಂತಳು. ಅಶೋಕ ಹೋಗಿ ಅವನನ್ನು ಕರಕೊಂಡು ಬಂದ. ಅಶೋಕ ಬಾಯಿ ತೆರೆಯುವ ಮುನ್ನವೇ ಆತ "ನೀವು ಏನು ಹೇಳುತ್ತೀರಂತ ನನಗೆ ಗೊತ್ತಿದೆ. ಒಳಗೆ ಆಫೀಸಲ್ಲಿ ಹಗರಣ ಬೇಡಾಂತ ಹೊರಗೆ ಬಂದೆ. ಹೇಳಬೇಕಾದ್ದನ್ನೆಲ್ಲ ಅವಳಿಗೆ ಸ್ಪಷ್ಟವಾಗಿ ಹೇಳಿದ್ದೇನೆ, ಅವಳನ್ನು ನನ್ನ ತಲೆಗೆ ಕಟ್ಟಲು ನೋಡಬೇಡಿ. ನೀವು ಬೇಕಾದರೆ ಕಟ್ಟಿಕೊಳ್ಳಿ..." ಅಂದ. ಜರ್ರನೇ ಸಿಟ್ಟು ನೆತ್ತಿಗೇರಿ ಅಶೋಕ ಮೈಮೇಲೆ ಭಾನವಿಲ್ಲದವನ ಹಾಗೆ "ಏ<br />ಏನಂದೇ" ಅನ್ನುತ್ತ ಮುನ್ನುಗ್ಗಿದ. ಅಷ್ಟರಲ್ಲಿ ನಾಗರಾಜನ ಬಲಿಷ್ಠ ಕೈಗಳು ಅವನನ್ನು ತಡೆದವು. ಆತ ಎಡಗೈಯಿಂದ ಅಶೋಕನ ಕಾಲರು ಹಿಡಿದ. ರಾಕ್ಷಸನ ಕೈಯೊಳಗೆ ಸಿಕ್ಕ ಹಾಗಾಯಿತು ಅವಸ್ಥೆ. ಜರ್ರನೇ ಅವೇಶ ಇಳಿಯಿತು. ನಾಗರಾಜನ ಕಣ್ಣುಗಳು ಉರಿಯುತ್ತಿದ್ದವು. ಅವನ ರೋಮಭರಿತ ರಟ್ಟೆಯ ಸ್ನಾಯುಗಳು ಉಬ್ಬಿ ನಿಂತಿದ್ದವು. "ಆಫೀಸಂತ ಬಿಟ್ಟಿದ್ದೇನೆ" ಎಂದು ಆತ ಅಶೋಕನನ್ನು ಹಿಂದಕ್ಕೆ ದೂಡಿ, ರಾಧಿಕೆಯತ್ತ ಕಣ್ಣೆತ್ತಿಯೂ ನೋಡದೇ ಒಳಗೆ ಹೋದ. ಆಗಲೇ ಕೆಲವು ಜನ ಈ ಜಗಳ ನೋಡುತ್ತ ನಿಂತಿದ್ದರು. ಅವಮಾನದಿಂದ ಸಾಯುವ ಹಾಗಾಯಿತು ಅಶೋಕನಿಗೆ. ಮೊಟ್ಟಮೊದಲ ಬಾರಿಗೆ ಈ ರೀತಿ ಕಾಲರು ಹಿಡಿಸಿಕೊಂಡಿದ್ದ. ಮೋರೆ, ಕಿವಿ ಕೆಂಪಾಯಿತು. ಕುತ್ತಿಗೆಯ ಬಳಿ ಆತ ಹಿಡಿದಲ್ಲಿ ಸ್ವಲ್ಪ ಉರಿಯತೊಡಗಿತು. ಏನೂ ತೋರದೇ ರಾಧಿಕೆಯ ಜೊತೆ ಹೊರಟ. "ಎಲ್ಲಿ ಹೋಗುವುದು?" ಅಂದಳು. ಅವಳು ಒಲ್ಲೆನೆಂದರೂ ಬಿಡದೇ. ಒತ್ತಾಯಿಸಿ ಹೋಟೇಲಿಗೆ ಹೋಗಿ ಕಾಫಿ ಕುಡಿಸಿದ. ಅವಳನ್ನು ಸಮಾಧಾನಪಡಿಸಲು ತಾನು ಆಡುವ ಮಾತುಗಳೆಲ್ಲ ಅರ್ಥಹೀನವಾಗುತ್ತದೆನಿಸಿತು. ಅವಳ ಸ್ವಂತ ವಿಷಯದಲ್ಲಿ ತಾನು ತಲೆಹಾಕಿದ್ದು ಅತೀ ಆಯಿತು: ಅವಳಷ್ಟಕ್ಕೇ ಅವಳನ್ನು ಬಿಟ್ಟಿದ್ದರೆ ಹೇಗೋ ನಿಭಾಯಿಸುತ್ತಿದ್ದಳೋ ಏನೋ. ತಾನು ಹೋಗಿ ರಾಡಿ ಎಬ್ಬಿಸಿಬಿಟ್ಟೆ ಅನಿಸಿತು. "ಇಲ್ಲೇ ಪಾರ್ಕಿನಲ್ಲಿ ಸ್ವಲ್ಪ ಹೊತ್ತು ಕೂರೋಣ. ಈಗಲೇ ಮನೆಗೆ ಹೋಗಲಿಕ್ಕೆ ನನಗೆ ಇಷ್ಟವಿಲ್ಲ" ಅಂದಳು. ಇಬ್ಬರೂ ಪಾರ್ಕಿನ ಹುಲ್ಲಿನ ಮೇಲೆ ಕೂತರು. ಬಿಸಿಲು ಇಳಿಮುಖವಾಗುತ್ತಿತ್ತು. ಸ್ವಲ್ಪ ಹೊತ್ತು ಸುಮ್ನೇ ಕೂತಿದ್ದ ರಾಧಿಕಾ ಒಮ್ಮೆಲೇ ಅಳಲಾರಂಭಿಸಿದಳು. ಅವಳನ್ನು ಹೇಗೆ ಸಂತೈಸುವುದು ತಿಳಿಯದೇ ಒದ್ದಾಡಿದ. ಅವಳ ಕೈ ಹಿಡಿದು ತಲೆ ನೇವರಿಸಬೇಕು ಅನಿಸಿತು. ರಾಧಿಕಾ ರಾಧಿಕಾ ಅನ್ನುತ್ತ ಅವಳ ಭುಜದ ಮೇಲೆ ಕೈಯಿಟ್ಟ. ಕೊಡವಿಕೊಂಡು ಅವಳು ಬಿಕ್ಕಳಿಕೆ ಮುಂದುವರಿಸಿದಳು. ಆಚೀಚೆ ಹೋಗಿ ಬರುವ ಜನ ಇವರನ್ನೇ ನೋಡತೊಡಗಿದರು. ಒಂದಿಬ್ಬರು ಹುಡುಗರಂತೂ ಎದುರುಗಡೆ ಬೆಂಚಿನ ಮೇಲೆ ಕೂತೇ ಬಿಟ್ಟರು. ಹಸಿರು ಹುಲ್ಲು ಹೊದ್ದ ನೆಲ; ಸುತ್ತಲೂ ಎತ್ತರದ ಮರಗಳು; ಮೆದುವಾಗುತ್ತಿರುವ ಬಿಸಿಲು; ನಡುವೆ ಕೂತ ತಾವಿಬ್ಬರೂ ಈ ಲೋಕಕ್ಕೆ ಸಂದವರಲ್ಲ ಅನಿಸಿ "ರಾಧಿಕಾ ಹೋಗೋಣ. ಜನ ಎಲ್ಲ ಒಂದು ನಮೂನೆ ನೋಡುತ್ತಿದ್ದಾರೆ" ಅಂದ. ಅವಳು ಏಳಲಿಲ್ಲ. ಅಮ್ಮ ಇಂದು ಊರಿನಿಂದ ಬರುತ್ತಾಳೆ. ಅವಳನ್ನು ಕರೆಯಲು ಸಂಜೆ ಬಸ್‍ಸ್ಟ್ಯಾಂಡಿಗೆ ಹೋಗಬೇಕು ಎಂದು ನೆನಪಾಗುತ್ತಿದ್ದಂತೆ ಅಸ್ವಸ್ಥನಾದ. ತಾನು ಹೀಗೆ ರಾಧಿಕೆಯ ಜೊತೆ ಕೂತಿದ್ದನ್ನು ಅಮ್ಮ ನೋಡಿದರೆ ಏನಾಗಬಹುದು ಎಂದು ಊಹಿಸಿದ. ಎಲ್ಲೋ ಅಂಕೋಲೆಯಲ್ಲಿ ಹುಟ್ಟಿ ಬೆಳೆದ ತಾನು ಈವತ್ತು ಈ ನಾಗರಾಜನ ಕೈಯಲ್ಲಿ ವಿಲವಿಲನೇ ಒದ್ದಾಡಿದ ಕ್ಷಣ ನಿಜವಾಗಿಯೂ<br /><em>ಅಮೆರಿಕನ್ನಡದ ಕತೆಗಳು/೩೯೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೯೭</em><br />ತನ್ನದೇ? ನಾನು ಚಿಕ್ಕಂದಿನಲ್ಲಿ ಅಪ್ಪನನ್ನು ಕಳಕೊಂಡಿದ್ಡೇನೆ. ನನ್ನ ಬಾಲ್ಯ ಅಂಕೋಲೆಯಲ್ಲಿ ಕಳೆಯಿತು. ಶೆಟ್ಟಿ ಮಾಸ್ತರರು ನನ್ನನ್ನು ತುಂಬ ಪ್ರೀತಿಸುತ್ತಿದ್ದರು. ನನ್ನ ಕಣ್ಣು ಹೀಗಿದೆ. ನನ್ನ ಹೆಸರು ಅಶೋಕ. ನಾನು ಹೊದ್ದುಕೊಳ್ಳುವುದು ಚೌಕಳಿಯ ಬೆಡ್‍ಶೀಟ್- ಇತ್ಯಾದಿಗಳಿಗೂ, ನಾಗರಾಜ ತನ್ನನ್ನು ಅಮುಕಿ ಹಿಡಿದು ದೂಡಿದ ಕ್ಷಣಕ್ಕೂ ಏನು ಸಂಬಂಧ? ಆ ಕ್ಷಣಕ್ಕೆ ಎಲ್ಲವೂ ಅನ್ಯವೆನ್ನಿಸಿ ಹೇಗೋ ಬಿಡಿಸಿಕೊಂಡರೆ ಸಾಕಾಗಿಹೋಯಿತಲ್ಲ! ಪಾರ್ಕಿನಲ್ಲಿ ಕೂತಿರುವುದು ಅಶೋಕನಿಗೆ ಅಸಹನೀಯವಾಯಿತು. "ಇನ್ನು ಅಳುವುದರಲ್ಲಿ ಅರ್ಥವಿಲ್ಲ. ನೀನು ಧೈರ್ಯಗೆಡಬೇಡ" ಅಂದ. ಸ್ವಲ್ಪ ಹೊತ್ತಿನ ನಂತರ ಅವಳು ಚೇತರಿಸಿಕೊಂಡಳು. ಇಬ್ಬರೂ ಹೊರಟರು. "ಮನೆಗೆ ಹೋಗೋಣ" ಎಂದು ಅವಳ ಉತ್ತರಕ್ಕೂ ಕಾಯದೇ ಕೈ ಮಾಡಿ ಆಟೋ ನಿಲ್ಲಿಸಿದ. "ಏನು ಅವಸರ?" ಅಂದಳು. ತನ್ನ ಅಮ್ಮ ಈವತ್ತು ಬರುತ್ತಾಳೆಂಬ ವಿಷಯವನ್ನು ಅಶೋಕ ಹೇಳಲಿಲ್ಲ.</p>
<p>ಮನೆಗೆ ಹೋದದ್ದೇ, ಗುಲಾಬಿ ರಾಧಿಕೆಯ ಮೋರೆ ನೋಡಿ ಕಂಗಾಲಾಗಿ ಏನಾಯಿತು ಏನಾಯಿತು ಎನ್ನುತ್ತ ಹೇಳಿದ್ದನ್ನು ಕೇಳಿಸಿಕೊಳ್ಳುವ ಮೊದಲೇ ಅಳಲಾರಂಭಿಸಿದಳು. ಅಶೋಕನಿಗೆ ರೇಗಿ "ಹೇಳಿದ್ದನ್ನು ಮೊದಲು ಕೇಳಿಸಿಕೊಳ್ಳಿ" ಎಂದ. ರಾಧಿಕೆ ಬಿಕ್ಕುತ್ತ ಎಲ್ಲ ಹೇಳಿದಳು. ಇಷ್ಟೊಂದು ದುರ್ಬಲ ಇಷ್ಟೊಂದು ಅಳುಬುರುಕಿ ರಾಧಿಕೆಯನ್ನು ಅಶೋಕ ನೋಡಿರಲಿಲ್ಲ. ದೊಡ್ಡದೊಂದು ಕೂದಲ ಸಿಕ್ಕಿನ ನಡುವೆ ಸಿಕ್ಕಿಹಾಕಿಕೊಂಡಂತೆನಿಸಿತು. ಗುಲಾಬಿ ನಾಗರಾಜನನ್ನು ಶಪಿಸತೊಡಗಿದಳು. "ನಾನು ಬೇಡ ಅಂದರೆ ಕೇಳಿದೆಯಾ? ನನಗೆ ಮೊದಲೇ ಗೊತ್ತಿತ್ತು....." ಎಂದು ಹಲುಬುತ್ತ 'ನೀನೂ ಕೈ ಬಿಡಬೇಡ' ಎಂದು ಅಶೋಕನ ಕೈಹಿಡಿದು ಇನ್ನೂ ಜೋರಾಗಿ ಬುಳುಬುಳು ಮಾಡಿದಳು. ಇದನ್ನೆಲ್ಲ ನಿರೀಕ್ಷಿಸಿರದ ಅಶೋಕನಿಗೆ ರಾತ್ರಿ ನಿದ್ದೆಯಿಂದೆಬ್ಬಿಸಿ ಜಾತ್ರೆಯ ನಡುವೆ ಬಿಟ್ಟಂತಾಯಿತು. ಇದೆಲ್ಲ ಪೂರ್ವಯೋಜಿತ ಸಂಚಿನಂತೆ ತೋರಿ, ನಾಗರಾಜ ರಾಕ್ಷಸನ ಹಾಗೆ ಕಾಣುತ್ತಿದ್ದವನು, ಈ ಸಂಚಿನ ಭಾಗವಾಗಿದ್ದಂತೆ ಅನಿಸಿತು. ರಾಧಿಕಾ ಆತನಿಗೆ ತನ್ನನ್ನು ಒಪ್ಪಿಸಿಕೊಂಡಿರಬಹುದೇ ಎಂದು ಸಂಶಯವಾಯಿತು. ರಾಧಿಕೆಯನ್ನು ನೋಡಿದ. ಅವಳ ಕಣ್ಣುಗಳು ಆರ್ತವಾಗಿ ತನ್ನನ್ನು ನಿಟ್ಟಿಸುತ್ತಿವೆ ಎಂಬಂತೆ ಭಾಸವಾಗಿ ತಬ್ಬಿಬ್ಬಾದ. ಇಷ್ಟು ದಿನಗಳವರೆಗೂ ಬೆಳೆದುಬಂದ ವಿಶ್ವಾಸದ ಎಳೆ ಮೆಲ್ಲಗೆ ಬಲೆಯ ದಾರವಾಗುತ್ತಿದೆ ಎಂದು ಅನುಮಾನವಾಯಿತು. ಎಲ್ಲವೂ ಹೇಗೋ ಮುಗಿದರೆ ಸಾಕಾಗಿಹೋಗಿತ್ತು. "ಯಾಕೆ ಹೀಗೆಲ್ಲಾ ಮಾತಾಡುತ್ತೀರಿ: ಸಮಾಧಾನ ಮಾಡಿಕೊಳ್ಳಿ.... ಅವನು ಎಂಥವನೆಂದು ಈಗಲೇ ಗೊತ್ತಾಗಿದ್ದು ಒಳ್ಳೆಯದಾಯಿತು......" ಎಂದು ಹೇಳಿ ಹೊರಬಿದ್ದ. ತನ್ನ ಬೆನ್ನನ್ನು ನೀರು ತುಂಬಿದ ಕಣ್ಣುಗಳೆರಡು ಇರಿಯುತ್ತಿವೆ<br />ಅನ್ನಿಸಿ ತಿರುಗಿ ನೋಡಿದ. ಹೌದು. ವಿಹ್ವಲನಾದ. ದೇವರೇ ಇದೇನಿದು. ಎಲ್ಲ ಕೈ ಮೀರಿ ಬೆಳೆಯುತ್ತಿದೆಯಲ್ಲ. ಎಲ್ಲ ಗೊತ್ತಿದೆ. ಆದರೂ ಏನೋ ಬೇಕು. ಏನಂತ ತಿಳಿಯುತ್ತಿಲ್ಲ. ಪ್ರಶ್ನೆ ಪತ್ರಿಕೆ ಬಿಡಿಸಾಗಿಬಿಟ್ಟಿದೆ. ಇನ್ನೂ ಎರಡು ತಾಸು ಬಾಕಿ ಇದೆ. ಪರೀಕ್ಷೆ ಹಾಲ್‍ನ ಹೊರಕ್ಕೆ ಬಿಡುತ್ತಿಲ್ಲ....</p>
<p>ನೆಟ್ಟನೆ ಬಸ್‍ಸ್ಟ್ಯಾಂಡಿಗೆ ಬಂದು ಕಾಯುತ್ತ ನಿಂತ. ಪುಣ್ಯಕ್ಕೆ ಸರಿಯಾದ ವೇಳೆಗೇ ಬಸ್ ಬಂತು. ಅಮ್ಮ ರೂಮನ್ನು ಮೆಚ್ಚಿಕೊಂಡಳು. ಊರಿನಿಂದ ತಂದ ತಿಂಡಿ ಕೊಟ್ಟಳು. ನಂತರ ನೇರ ವಿಷಯಕ್ಕೇ ಬಂದಳು. ಅಶೋಕ ಅಮ್ಮನ ಈ ರೀತಿಯ ಅವತಾರ ನೋಡದೇ ಬಹಳ ದಿನಗಳಾಗಿತ್ತು. "ಎಲ್ಲಿದ್ದಾಳೆ ಆ ರಂಡೆ? ನನ್ನ ಜೀವನಾ ಹಾಳು ಮಾಡಿದಳು...... ಈಗ ನಿನ್ನನ್ನೂ ಬುಟ್ಟಿಯಲ್ಲಿ ಹಾಕಿಕೊಳ್ಳಲು ನೋಡುತ್ತಾಳೆ...... ನೀನಾದರೂ ಎಂಥವನು?... ಗೊತ್ತಿದ್ದೂ.. ಗೊತ್ತಿದ್ದೂ.. ಅವಳ ಮನೆ ಬಾಗಿಲಿಗೆ ಹೋಗುತ್ತೀಯಲ್ಲ! ಎಷ್ಟು ಚಲೋ ಸಂಬಂಧ ಬಂದಿತ್ತು. ಕುಮಟೆಯ ನಾಗೇಶ ಕಾಮತರ ಮಗಳು.... ಬಂಗಾರದಂಥ ಹುಡುಗಿ..... ಕೇಳಿದಷ್ಟು ವರದಕ್ಷಿಣೆ ಕೊಡುವ ಜನ.... ಈಗ ಈ ಸುದ್ದಿ ಕಿವಿಗೆ ಬಿದ್ದು ಹಿಂದೆ ಮುಂದೆ ನೋಡುತ್ತಿದ್ದಾರೆ. ಆ ಗುಲಾಬಿಯೇ ಊರಲ್ಲಿ ಸುದ್ದಿ ಹಾಕಿಸಿದವಳು...." ಅಮ್ಮ ಗದ್ಗದಳಾದಳು. ಅಶೋಕ ಮಾತಾಡದೇ ನಿಂತ. ಬಿಕ್ಕಿದಳು. ಸೊರಗುಟ್ಟುತ್ತ ಅಂದಳು: "ಅವಳ ಮನೆಗೆ ಮತ್ತೆ ಹೋಗುವುದಿಲ್ಲ ಎಂದು ಆಣೆ ಹಾಕಿ ಹೇಳುವವರೆಗೂ ಇಲ್ಲಿಂದ ಹೊರಡುವವಳಲ್ಲ ನಾನು.... ತೋರಿಸು ಅವಳ ಮನೆ...., ಬೆಂಕಿಯಿಕ್ಕುತ್ತೇನೆ ಅವಳ ಮುಸುಡಿಗೆ...."</p>
<p>ಅಮ್ಮನ ಉದ್ವೇಗ ಕಮ್ಮಿಯಾಗಲಿ ಎಂದು ಅಶೋಕ ಕಾದ. ನಂತರ ಬಳಿ ಸಾರಿ, ಅವಳ ಅಂಗೈ ಹಿಡಿದು ಮೃದುವಾಗಿ ಅಮುಕಿದ. ವಿಶ್ವಾಸದ ಎಳೆಯೊಂದು ಸಿಕ್ಕಿದಂತಾಗಿ ಅವಳು ಬಿಕ್ಕುವುದನ್ನು ಮೆಲ್ಲಗೆ ನಿಲ್ಲಿಸಿದಳು.</p>
<p>
<strong>
<em>-ವಿವೇಕ ಶಾನಭಾಗ</em>
</strong>
</p>
<p>

</p>
<p>
<strong>ಕುಮಾರ ಪರ್ವತದ ಮಡಿಲಲ್ಲಿ</strong>
</p>
<p>
<em>ಜಾನಕಿಯ ಕತೆ ಆಮೇಲೆ ಹೀಗಾಯಿತು ..........</em>
</p>
<p>ಹಲವು ವರ್ಷಗಳ ಮೊದಲೊಮ್ಮೆ ಕುಮಾರ ಪರ್ವತದ ಮಡಿಲಲ್ಲಿ, ಸುಬ್ರಹ್ಮಣ್ಯದ ಪರಿಸರದಲ್ಲಿ ಕುತೂಹಲಕಾರಿಯಾದ ರೀತಿಯಲ್ಲಿ ಸಂಭವಿಸಿದ ಸನ್ನಿವೇಶಗಳ ಪರಿಣಾಮವಾಗಿ ನಾನು ಕಂಡ ಜಾನಕಿಯ ಕತೆ ಇದು. ಜಾನಕಿಯ ಕತೆಯೊಟ್ಟಿಗೆ ಕುಮಾರ ಪರ್ವತ ಹತ್ತಿದ "ಗೀತೆ"ಯನ್ನು ಇಷ್ಟು ವಿವರವಾಗಿ ಯಾಕೆ ಬರೆದಿದ್ದೀರಿ? ನಾನಾದರೆ ಇದನ್ನು ಪ್ರಕಟಿಸಿಲಿಕ್ಕಿಲ್ಲ ಅಂತ ನನ್ನ ಸಂಪಾದಕ<br /><em>ಅಮೆರಿಕನ್ನಡದ ಕತೆಗಳು/೩೯೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೩೯೯</em><br />ಮಿತ್ರರೊಬ್ಬರು ಇದನ್ನು ಓದಿ ಹೇಳಿದರೂ, ಅದನ್ನೂ ಸೇರಿಸಿದ್ದೇನೆ.</p>
<p>ಸುರತ್ಕಲ್ಲಿನ ಇಂಜಿನಿಯರಿಂಗ್ ಕಾಲೇಜಿನಲ್ಲಿ ನನ್ನ ವ್ಯಾಸಂಗ ಮುಗಿದ ಸಮಯ ಆಗ ೧೯೬೬ ಮೇ ತಿಂಗಳಾಗಿತ್ತು. ನಮ್ಮ ಡಿಗ್ರಿ ಮುಗಿಯುವಾಗ ಐದುವರ್ಷ ಜೊತೆಯಾಗಿದ್ದಾಗ ಗೆಳೆಯರೆಲ್ಲ ಇನ್ನು ಪರೀಕ್ಷೆ ಬಳಿಕ ಚದರಿ ಜೀವನದಲ್ಲಿ ಬೇರೆ ಬೆರೆ ದಾರಿಗಳನ್ನು ಹಿಡಿದು ಹೋಗುವವರು. ಹೀಗಾಗುವ ಮೊದಲು ಒಮ್ಮೆ ಎಲ್ಲರೂ ಜೊತೆಯಲ್ಲಿ ಎಲ್ಲಿಗಾದರೂ ಪ್ರವಾಸ ಹೋಗೋಣ ಅಥವಾ ಏನಾದರೂ ಸಾಹಸದ ಕೆಲಸ ಮಾಡೋಣ ಎಂದು ಯೋಚಿಸಿದೆವು. ಈ ಐದು ವರ್ಷಗಳಲ್ಲಿ ಜೊತೆಯಾಗಿ ಸಮುದ್ರದಲ್ಲಿ ಪ್ರತಿದಿನ ಸಂಜೆ ಹೊತ್ತು ಈಜುವುದು , ಸುರತ್ಕಲ್ಲಿನ ಪರಿಸರದ ಊರುಗಳಲ್ಲಿ ಆಗುವ ಜಾತ್ರೆಗಳಿಗೆ, ಬಯಲಾಟಗಳಿಗೆ ಒಟ್ಟಿಗೆ ಹೋಗುವುದು, ರಜಾದಿನಗಳಲ್ಲಿ ಪರಸ್ಪರರ ಮನೆಗಳಿಗೆ ಹೋಗಿ ಅಮ್ಮಂದಿರು ಪ್ರೀತಿಯಿಂದ ಮಾಡಿಕೊಡುವ ತಿಂಡಿಗಳ ಉಪಚಾರ ಪಡೆಯುವುದು- ಎಲ್ಲ ನಮ್ಮ ಪದ್ಧತಿಯಾಗಿತ್ತು.</p>
<p>ಪ್ರಕೃತಿಯ ಅರಾಧಕನಾದ ಜಾಸನಡ್ಕ ಗಜಾನನಯ್ಯ ಹೇಳಿದ, "ಪೇಟೆ ಪಟ್ಟಣಗಳ ಪ್ರವಾಸ ಬೇಡ, ಯಾವುದಾದರೂ ಗುಡ್ಡವನ್ನು ಏರುವುದೋ, ಅಥವಾ ಯಾವುದಾದರೂ ನದಿಯ ಮೂಲ ಸಂಶೋಧನೆಯೋ ಆದರೆ ನಾನು ತಯಾರು".</p>
<p>"ಸುಬ್ರಹ್ಮಣ್ಯಕ್ಕೆ ಸಮೀಪದ ಕುಮಾರ ಪರ್ವತವನ್ನೇ ಏರಬಹುದಲ್ಲ" ಎಂದು ನೀಳಂತೋಡಿ ವಿಷ್ಣು ಸಲಹೆ ನೀಡಿದ.</p>
<p>ಜಾಸನಡ್ಕ ಗಜಾನನಯ್ಯ ಸುಬ್ರಹ್ಮಣ್ಯದ ಸಮೀಪದ ಊರಿನವ. "ಹಾಗೇ ಆಗಲಿ, ಆಮೇಲೆ ನೀವೆಲ್ಲ ನಮ್ಮ ಮನೆಗೆ ಬಂದು ಒಂದೆರಡು ದಿನ ಜೊತೆಯಲ್ಲಿ ಇರಬಹುದು" ಎಂದು ಉತ್ಸಾಹದಿಂದ ಹೆಳಿದ.</p>
<p>ಜೂನ್ ತಿಂಗಳ ಮೊದಲ ಸೋಮವಾರ ನಾವೆಲ್ಲ ಸುಬ್ರಹ್ಮಣ್ಯದಲ್ಲಿ ಸೇರುವುದೆಂದು ನಿಶ್ಚಯವಾಯಿತು. ನೀಳಂತೋಡಿ ವಿಷ್ಣುವೂ ನಾನೂ ಪುತ್ತೂರಿನಲ್ಲಿ ಜೊತೆಗೂಡಿ ಅಲ್ಲಿಂದ ಒಟ್ಟಿಗೆ ಹೊಗುವುದೆಂದು ನಿಶ್ಚಯಿಸಿದ್ದೆವು. ಅಲ್ಲಿಂದ ನಾವಿಬ್ಬರೂ ಸುಬ್ರಹ್ಮಣ್ಯಕ್ಕೆ ತಲುಪಿದಾಗ ಮಧ್ಯಾಹ್ನ ಮೀರಿತ್ತು. ಗಜಾನನಯ್ಯ ತನ್ನ ಭಾವ ಬೆಟ್ಟಾರು ಸುಬ್ರಹ್ಮಣ್ಯನ ಜೊತೆಯಲ್ಲಿ ನಮಗಾಗಿ ಅಲ್ಲಿ ಕಾಯುತ್ತಿದ್ದ. ನಾವೆಲ್ಲ ಗುಡ್ಡವೇರುವ ಸುದ್ದಿ ತಿಳಿದ ಬೆಟ್ಟಾರು ಸುಬ್ರಹ್ಮಣ್ಯ, ತಾನೂ ಬರುತ್ತೇನೆಂದು ಗಜಾನನಯ್ಯನೊಡನೆ ಹೇಳಿ ಜೊತೆಗೆ ಬಂದಿದ್ದ. ನಮ್ಮ ಗೆಳೆಯರ ಬಳಗದ ಇನ್ನೂ ಐದಾರು ಮಂದಿ ಬರಬೇಕಿತ್ತು, ಆದರೆ ಸಂಜೆಯವರೆಗೂ ಅವರ ದಾರಿ ನೋಡಿದ್ದೇ ಬಂತು, ಯಾರೂ ಬರಲಿಲ್ಲ. ಕೊನೆಗೆ ನಾವು ನಾಲ್ವರೇ ಕುಮಾರ ಪರ್ವತವನ್ನು ಏರುವವರೆಂದು ನಮಗೆ ಮನವರಿಕೆಯಾಯಿತು.</p>
<p>ಅಂದು ರಾತ್ರಿ ನಾವು ಗುಂಡಿಪ್ಪಾಡಿ ಶಂಕರಭಟ್ಟರ ಮನೆಯಲ್ಲಿ ಊಟಮಾಡಿ<br />ಅಲ್ಲೇ ಮಲಗಿ ನಿದ್ರಿಸಿದೆವು. ಮಲೆನಾಡಿನ ಜನ ಅತಿಥಿ ಸತ್ಕಾರಕ್ಕೆ ಹೆಸರಾದವರು. ಅದರಲ್ಲೂ ಗಜಾನನಯ್ಯನಿಗೆ ಶಂಕರ ಭಟ್ಟರು ಚೆನ್ನಾಗಿ ಗೊತ್ತು, ಸುಬ್ರಹ್ಮಣ್ಯ ದೇವಸ್ಥಾನದ ಸಮೀಪವಿದ್ದ ಗುಂಡಿಪ್ಪಾಡಿಯಲ್ಲಿ ನಮ್ಮ ಠಾಣ್ಯ ಹೊಡೆಯುವುದು ನಮಗೆ ಅನುಕೂಲವೂ ಆಗಿತ್ತು. ಕುಮಾರ ಪರ್ವತವನ್ನು ಏರುವ ವಿಷಯವಾಗಿ ಶಂಕರ ಭಟ್ಟರೊಡನೆ ವಿಚಾರಿಸಿದಾಗ.</p>
<p>"ಗುಡ್ಡವನ್ನು ಏರಿ ಕೆಳಗಿಳಿದು ಬರಲು ಎರಡು ದಿನಗಳೇ ಬೇಕು. ಬೆಳಿಗ್ಗೆ ಏರಲು ಹೊರಟರೆ ಶಿಖರಕ್ಕೆ ತಲುಪುವಾಗಲೇ ಕತ್ತಲಾದೀತು, ರಾತ್ರಿ ಅಲ್ಲಿಯೇ ಕಳೆದು ಮರುದಿನ ಬೆಳಿಗ್ಗೆ ಇಳಿದು ಬರಲಿಕ್ಕೆ ಸಾಧ್ಯವಾದೀತು. ರಾತ್ರಿಯ ಊಟಕ್ಕೆ ಬೇಕಾದ ಸಾಮಗ್ರಿಗಳೆಲ್ಲ ತೆಗೆದುಕೊಂಡು ಹೋಗಲಿಕ್ಕೂ, ಮಂಜು ಮುಸುಕಿರಬಹುದಾದ ಗುಡ್ಡದ ದಾರಿಗಳನ್ನೂ ತೋರಿಸಲಿಕ್ಕೂ ಒಂದೆರಡು ಜನ ಕುಡಿಯರನ್ನು ಕರೆದುಕೊಂಡು ಹೋಗುವುದು ಒಳ್ಳೆಯದು" ಎಂದು ಅವರು ಹೇಳಿದರು.</p>
<p>ಮೊದಲ ಸಾಧಾರಣ ಏಳು ಮೈಲಿಗಳಷ್ಟು ದಟ್ಟವಾದ ಕಾಡಿದ ಮಧ್ಯದಲ್ಲಿ ಹೋಗಬೇಕಂತೆ. ಈ ಕಾಡಿನಲ್ಲಿ ಕೆಲವೊಮ್ಮೆ ಆನೆಗಳ ಹಿಂಡನ್ನೂ ಕಾಣಬಹುದು. ಕಾಡು ಕಳೆದು ಸುಧಾರಣ ಏಳು ಮೈಲುಗಳಷ್ಟು ದೂರ ಬೋಳು ಗುಡ್ಡಗಳನ್ನು ಏರಿ ಸಾಗಬೇಕು. ಈ ಬೋಳು ಗುಡ್ಡಗಳಲ್ಲಿ ಕಾಡುಕೋಣ, ಕಾಡೆಮ್ಮೆಗಳು ತುಂಬಿವೆ. ಸುಧಾರಣವಾಗಿ ಈ ಪ್ರಾಣಿಗಳು ಮನುಷ್ಯರಿಗೆ ಯಾವ ಅಪಾಯವನ್ನೂ ಮಾಡುವುದಿಲ್ಲ. ಆದರೂ ಜಾಗ್ರತೆಗಾಗಿ ಒಂದು ಕೋವಿಯನ್ನು ತೆಗೆದುಕೊಳ್ಳುವುದು ಒಳ್ಳೆಯದೆಂದು ಶಂಕರ ಭಟ್ಟರು ಹೇಳಿದರು. ಕುಡಿಯರನ್ನು ಅವರೇ ಕಳುಹಿಸುವುದಾಗಿ ಆಶ್ವಾಸನೆಯಿತ್ತರು ಮತ್ತು ಕೋವಿಯನ್ನೂ ಕೊಡುತ್ತೇನೆಂದರು.</p>
<p>ಅಂದು ರಾತ್ರಿ ಜೋರುಮಳೆ ಬಂತು. ಮಳೆ ಬಂದರೆ ಗುಡ್ಡದ ದಾರಿಗಳಲ್ಲಿ ಉಂಬಳ ಹುಳುಗಳು ಹುಟ್ಟಿಕೊಂಡು ಮನುಷ್ಯರನ್ನು ಕಚ್ಚಿ ರಕ್ತ ಹೀರುವುದರಿಂದಾಗಿ ದಾರಿ ನಡೆಯುವುದೇ ಕಷ್ಟ, ಹೀಗಾಗಿ ಪರ್ವತವನ್ನು ಏರುವವರೆಲ್ಲ ಮಳೆಗಾಲ ಆರಂಭವಾಗುವ ಮೊದಲೇ ಹೋಗುತ್ತಾರೆ. ನಾವು ಗುಡ್ಡವೇರಲು ಬಂದ ಸಮಯ ತಡವಾಗಿತ್ತು. ಮರುದಿನವಂತೂ ಗುಡ್ಡವೇರಲು ಹೊರಡುವುದು ಸಾಧ್ಯವಾಗದ ಮಾತು.</p>
<p>"ಬಿದ್ದ ಮಳೆಯ ನೀರು ಆರಿಹೋಗಲು ಇನ್ನೆರಡು ದಿನಗಳೇ ಬೇಕಾದೀತು. ಇವತ್ತು, ನಾಳೆ ಏನಾದರೂ ಪುನಃ ಮಳೆ ಬಂದರೆ ಆ ಮೇಲೆ ಈ ಸಲಗುಡ್ಡವನ್ನೇರುವ ಆಸೆಯನ್ನೇ ಬಿಡಬೇಕಾದೀತು" ಎಂದರು ಶಂಕರಭಟ್ಟರು.</p>
<p>ಎರಡು ದಿನ ಸುಬ್ರಹ್ಮಣ್ಯದಲ್ಲೇ ಇರುವ ಬದಲು, ಒಂದು ದಿನ ಬೆಟ್ಟಾರಿನಲ್ಲಿ ತನ್ನ ಮನೆಗೆ ಹೋಗೋಣವೆಂದು ಸುಬ್ರಹ್ಮಣ್ಯ ಹೇಳಿದ. ಅಲ್ಲಿಗೆ ಹೋಗಬೇಕಾದರೆ<br /><em>ಅಮೆರಿಕನ್ನಡದ ಕತೆಗಳು/೪೦ಂ</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೦೧</em><br />೧೬ ಮೈಲು ನಡೆದೇ ಹೋಗಬೇಕು. ಬೆಟ್ಟಾರಿನವರೆಗೂ ಮಣ್ಣಿನ ರಸ್ತೆಯಿದ್ದರೂ ಬಸ್ಸಿನ ವ್ಯವಸ್ಥೆಯಿಲ್ಲ. ಸುಬ್ರಹ್ಮಣ್ಯದ ಸಮೀಪವಿರುವ ಮಡವೂರಿನ ಈಶ್ವರ ಭಟ್ಟರ ಜೀಪು ಸಿಕ್ಕಿದರೆ ಅದರಲ್ಲೇ ಹೋಗಬಹುದೆಂದು ಸುಬ್ರಹ್ಮಣ್ಯ ಹೇಳಿದ. ಈಶ್ವರ ಭಟ್ಟರು ಅವನಿಗೆ ಹೇಗೋ ಸಂಬಂಧಿಕರಂತೆ. ಅಂತೂ ಮಧ್ಯಾಹ್ನದ ಹೊತ್ತಿಗೆ ನಾವು ಮಡವೂರು ತಲುಪಿದೆವು. ಆದರೆ ಅಲ್ಲಿ ಜೀಪು ಇರಲಿಲ್ಲ. ಅಡಿಕೆ ಸಾಗಿಸಲು ಅಂದು ಬೆಳಿಗ್ಗೆ ಅದನ್ನು ಮಂಗಳೂರಿಗೆ ಕೊಂಡು ಹೋಗಿದ್ದರಂತೆ. ಸಂಜೆ ಐದು ಗಂಟೆಯ ಹೊತ್ತಿಗೆ ಅದು ಬರಬಹುದೆಂದೂ, ಅವರಲ್ಲಿ ಊಟ ಮಾಡಿ ಅಲ್ಲಿಯೇ ಕಾದಿದ್ದು ಜೀಪು ಬಂದೊಡನೆ ಅದರಲ್ಲಿ ಹೋಗಬಹುದೆಂದು, ಈಶ್ವರ ಭಟ್ಟರು ಹೇಳಿದರು. ನಾವೆಲ್ಲ ಊಟ ಮಾಡಿ ಒಂದು ನಿದ್ದೆ ಹೊಡೆದೆವು. ಏಳುವಾಗ ಗಂಟೆ ನಾಲ್ಕೂವರೆಯಾಗಿತ್ತು. ಸಂಜೆಯ ಕಾಫಿಯೂ ಆಯಿತು. ಗಂಟೆ ಐದು ಕಳೆದರೂ ಜೀಪು ಬರಲಿಲ್ಲ. ಆರು ಗಂಟೆಯವರೆಗೂ ಕಾದು ಕುಳಿತರೂ ಜೀಪಿನ ಸುಳಿವೇಇಲ್ಲ.</p>
<p>"ಆ ಜೀಪಿಗಾಗಿ ಕಾಯುವ ಬದಲು ನಾವು ಬೆಟ್ಟಾರಿಗೆ ಯಾಕೆ ನಡೆದೇ ಹೋಗಬಾರದು?" ಎಂದು ಹೇಳಿದ ಗಜಾನನಯ್ಯ.</p>
<p>"ಹೇಗೂ ಸಾಹಸದ ಕೆಲಸಕ್ಕೆ ಹೊರಡುವರು ನಾವೆಲ್ಲ. ಹದಿನಾರು ಮೈಲು ನಡೆದರೆ ನಾಡಿದ್ದು ಗುಡ್ಡವೇರಲು ಬೇಕಾದ ತರಬೇತಿ ಕೂಡಾ ಆಯಿತು" ಎಂದು ನಾನು ಹೇಳಿದೆ.</p>
<p>"ಕತ್ತಲಲ್ಲಿ ಹೋಗಲೂ ಭಯವೇನೂ ಇಲ್ಲ. ಇವತ್ತಂತೂ ತಿಂಗಳ ಬೆಳಕೂ ಉಂಟು, ನಾನೆಷ್ಟೋ ಸಲ ಮಧ್ಯರಾತ್ರಿಯಲ್ಲಿ ಕೂಡಾ ನಡೆದ ದಾರಿ" ಎಂದು ಸುಬ್ರಹ್ಮಣ್ಯನೂ ಹೇಳಿದ.</p>
<p>ಅಂತೂ ಕೊನೆಗೆ ಈಶ್ವರ ಭಟ್ಟರಿಗೆ ಆಭಾರಗಳನ್ನು ತಿಳಿಸಿ ನಾವು ನಡೆದುಕೊಂಡು ಹೊರಟೆವು. ದಾರಿಯಲ್ಲಿ ಹಲವೆಡೆಗಳಲ್ಲಿ ಕಾಡು ದಟ್ಟವಾಗಿದ್ದು ಚಂದ್ರನ ಬೆಳಕು ನೆಲದ ಮೇಲೆ ಬೀಳುತ್ತಿರಲಿಲ್ಲ. ಕೆಲವೆಡೆಗಳಲ್ಲಿ ಬೆಳಕು ನೆರಳುಗಳ ಕಣ್ಣು ಮುಚ್ಚಾಲೆಯ ನಡುವೆ, ಆ ನೀರವ ರಾತ್ರಿಯಲ್ಲಿ ಫಕ್ಕನೆ ಆಗೊಮ್ಮೆ ಈಗೊಮ್ಮೆ ಪ್ರಾಣಿಗಳು ಸರಕ್ಕೆಂದು ಓಡಿದಾಗ ನನಗೆ ಬಹಳ ಭಯವಾಗುತ್ತಿತ್ತು. ಮಧ್ಯರಾತ್ರಿ ಮೀರಿದಾಗ ನಾವು ಬೆಟ್ಟಾರು ತಲುಪಿದೆವು. ನಾಯಿಗಳ ಬೊಗಳುವಿಕೆಯ ನಡುವೆ , "ಯಾರದು? ಎಂದು ಕೇಳುತ್ತ ಸುಬ್ರಹ್ಮಣ್ಯನ ತಂದೆ ಕೃಷ್ಣಭಟ್ಟರು ಮನೆಯೊಳಗಿಂದ ಹೊರಬಿದ್ದರು ಟಾರ್ಚಿನ ಬೆಳಕನ್ನು ನಮ್ಮ ಮೇಲೆ ಚೆಲ್ಲಿ. "ಸುಬ್ರಹ್ಮಣ್ಯನೋ?" ಎಂದುಕೊಂಡು- ನಮ್ಮನೆಲ್ಲ "ಬನ್ನಿ ಬನ್ನಿ" ಎಂದು ಸ್ವಾಗತಿಸಿದರು. ನಾವು ನಡೆದು ದಣಿದುದರಿಂದಾಗಿ ಹಾಸಿಗೆಯಲ್ಲಿ ಬಿದ್ದು ನಿದ್ರಿಸುವುದೇ ಸರಿ, ಊಟ ಬೇಡವೆಂದು ಸರ್ವಾನುಮತದಿಂದ ಹೇಳಿದ ಕಾರಣ, ಬಾಳೆಹಣ್ಣುಗಳನ್ನು ತಿಂದು ಹಾಲು ಕುಡಿದು<br />ಮಲಗಿ ನಿದ್ರಿಸಿದೆವು. ಬುಧವಾರ ಬೆಳಗ್ಗೆ ನಾವೆಲ್ಲ ಏಳುವಾಗ ಚೆನ್ನಾಗಿ ಬೆಳಗಾಗಿತ್ತು. ಗಜಾನನಯ್ಯ ಮೊದಲೇ ಎದ್ದು ಬೈರಾಸಿನ ಕಚ್ಚೆ ಕಟ್ಟಿ ತನ್ನ ಬೆಳಗಿನ ಕಸರತ್ತುಗಳನ್ನು ಮಾಡುತ್ತಿದ್ದ. ಆಗಲೇ ಗೋಡೆಯ ಆಧಾರದಲ್ಲಿ ತಲೆಕೆಳಗೆ ಕಾಲು ಮೇಲಾಗಿ ನಿಂತಿದ್ದ. ನಾವೆಲ್ಲ ಬೇಗನೆ ಹಲ್ಲುಜ್ಜಿ ಮುಖ ತೊಳೆದು ಕಾಫಿ ಕುಡಿದೆವು. ಉದ್ದಿನ ದೋಸೆ ಮತ್ತು ತೆಂಗಿನಕಾಯಿ ಚಟ್ನಿಯನ್ನು ಚೆನ್ನಾಗಿ ಹೊಡೆದೆವು. ಆಮೇಲೆ ಸುಬ್ರಹ್ಮಣ್ಯ ಮತ್ತು ಅವನ ತಮ್ಮ ಶಂಭಟ್ಟನ ಜೊತೆಯಲ್ಲಿ ತೋಟದಲ್ಲೆಲ್ಲ ಸುತ್ತಾಡಿದೆವು, ಕಟ್ಟಿದ ನೀರಿನಲ್ಲಿ ಜಳಕವಾಡಿದೆವು, ಪೇರಳೆ ಮರದಿಂದ ಹಣ್ಣುಗಳನ್ನು ಕೊೈದು ತಿಂದೆವು. ಆಮೇಲೆ ಮಧ್ಯಾಹ್ನದ ಊಟ ಮುಗಿಸಿ ಸ್ವಲ್ಪ ಹೊತ್ತು ವಿಶ್ರಾಂತಿ ಪಡೆದು ಸುಬ್ರಹ್ಮಣ್ಯಕ್ಕೆ ಹಿಂತಿರುಗಿ ಹೋಗಲು ಹೊರಟೆವು.</p>
<p>ಸುಬ್ರಹ್ಮಣ್ಯ ತಲುಪಿದಾಗ ರಾತ್ರಿ ಒಂಬತ್ತಾಗಿತ್ತು. ನಾವು ನೇರ ಗುಂಡಿಪ್ಪಾಡಿ ಶಂಕರ ಭಟ್ಟರಲ್ಲಿಗೆ ಹೋದೆವು. "ನೀರಿನ್ನೂ ಅರಿಲಿಕ್ಕಿಲ್ಲ", ನಾಳೆ ಗುರುವಾರ ತಾನೆ- ನಾಡಿದ್ದು ಶುಕ್ರವಾರ ನಿಮಗೆ ಗುಡ್ಡವೇರಬಹುದು ಎಂದರು ಶಂಕರ ಭಟ್ಟರು. ಈ ಸುದ್ದಿ ನಮಗಾರಿಗೂ ರುಚಿಯಾಗಿರಲಿಲ್ಲ. ಆದರೇನು ಮಾಡಲಿ?</p>
<p>"ನಾಳೆ ನಮ್ಮ ಮನೆಗೆ ಹೋಗಿ ಬರೋಣ" ಎಂದು ಗಜಾನನಯ್ಯ ಹೇಳಿದ.</p>
<p>ಹಾಗೆಯೇ ನಿರ್ಧರಿಸಿ ನಾವು ಊಟಮಾಡಿ ಮಲಗಿಕೊಂಡೆವು. ಗುರುವಾರ ಬೆಳಿಗ್ಗೆ ನಾವು ಜಾಸನಡ್ಕಕ್ಕೆ ಹೊರಟೆವು. ಜಾಸನಡ್ಕಕ್ಕೆ ಹೋಗಲು ಪಂಜದವರೆಗೆ ಬಸ್ಸಿನಲ್ಲಿ ಹೋಗಿ ಆಮೇಲೆ ಮುಕ್ಕಾಲು ಗಂಟೆಯಷ್ಟು ನಡೆದು ಹೋಗಬೇಕು. ನಡೆದು ಹೋಗುತ್ತಿರುವಾಗ ದಾರಿಯುದ್ದಕ್ಕೂ ಅತಿ ಸುಂದರವಾದ ಕಣ್ಣು ತುಂಬುವ ಪ್ರಕೃತಿ ಸೌಂದರ್ಯ.</p>
<p>"ಈ ಊರು ಬಹಳ ಚೆನ್ನಾಗಿದೆ. ಇಂಜಿನಿಯರಿಂಗ್ ಮರೆತು ಇಲ್ಲೊಂದು ತೋಟಮಾಡಿ ಜೀವಿಸುವುದು ಬಹಳ ಸೌಖ್ಯ" ಎಂದು ಉದ್ಗಾರ ತೆಗೆದೆ.</p>
<p>ನೀಳಂತೋಡಿ ವಿಷ್ಣು ನಕ್ಕ "ಇದೇ ಊರಿನಿಂದ ಒಂದು ಮದುವೆಯಾಗಿ ಬಿಡು ಮಹಾರಾಯಾ ಆಮೇಲೆ ಇದೇ ಊರಿನಲ್ಲಿರಬಹುದು, ಹೇಗೂ ಇಂಜಿನಿಯರಿಂಗ್ ಮುಗಿಸಿದ್ದೀ. ಹುಡುಗಿದೊರಕಲು ಹೆಚ್ಚು ಕಷ್ಟವಾಗಕಿಲ್ಲ" ಎಂದು ತಮಾಷೆ ಮಾಡಿದ. ಅವನ ತಮಾಷೆಯನ್ನು ಸ್ವಾಗತಿಸಿ ನಾನು ಹೇಳಿದೆ. "ಅದೊಳ್ಳೇ ಯೋಚನೆ. ಏ ಗಜಾನನಯ್ಯ! ನಿನಗೆ ತಿಳಿದಂತೆ ಯಾರಾದರೂ ಮದುವೆಗೆ ತಯಾರಾದ ಚಂದದ ಹುಡುಗಿ ಇದ್ದರೆ ಹೇಳಿಬಿಡು ಮಹಾರಾಯಾ, ನಾನು ಮದುವೆಗೆ ತಯಾರು"</p>
<p>"ನೀನು ರಾಮತಾನೇ. ನಿನಗೆ ತಕ್ಕ ಜಾನಕಿಯನ್ನು ನಾನು ಬಲ್ಲೆ. ನಿನ್ನ ಹೆಸರಿಗೆ ಒಪ್ಪಿದ ಹೆಸರು ಅವಳದು. ಪಿ.ಯು.ಸಿ ಪಾಸಾಗಿದ್ದಾಳೆ. ಬಹಳ ಚಂದ ಕೂಡಾ ಇದ್ದಾಳೆ. ತುಂಬಾ ಒಳ್ಳೆಯ ಗುಣದವಳು ಕೂಡಾ. ನನಗೆ ಸ್ವಲ್ಪ ದೂರದಲ್ಲಿ ಸಂಬಂಧಿಕರ<br /><em>ಅಮೆರಿಕನ್ನಡದ ಕತೆಗಳು/೪೦೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೦೩</em><br />ಹುಡುಗಿಯಾದ್ದರಿಂದ ಮದುವೆಯ ಪ್ರಸ್ತಾಪವನ್ನು ನಾನೇ ಮಾಡಬಹುದು" ಎಂದು ಗಜಾನನಯ್ಯ ಹೇಳಿದ.</p>
<p>ಅಷ್ಟು ಹೊತ್ತಿಗೆ ಜಾಸನಡ್ಕ ತಲುಪಿದೆವು. ಮಧ್ಯಾಹ್ನದ ಊಟ ಮುಗಿಸಿದೆವು. ಸಿಕ್ಕಿದ ಕೆಲವೇ ನಿಮಿಷಗಳಲ್ಲಿ ಗಜಾನನಯ್ಯನ ಅಮ್ಮ ನಮಗೆ ಔತಣದೂಟವನ್ನು ಏರ್ಪಡಿಸಿದ್ದರು. ಊಟದ ನಂತರ ಸ್ವಲ್ಪ ಹೊತ್ತು ವಿಶ್ರಾಂತಿ ಪಡೆದುಕೊಂಡು ನಾವು ಸುಬ್ರಹ್ಮಣ್ಯಕ್ಕೆ ಹಿಂತಿರುಗಿ ಹೋಗಲು ಹೊರಟೆವು. ಸುಬ್ರಹ್ಮಣ್ಯದ ಬಸ್ಸನ್ನು ಹಿಡಿಯಲೆಂದು ನಾವು ಪಂಜಕ್ಕೆ ಬರುತ್ತಿರುವಾಗ,</p>
<p>"ಗುಡ್ಡವೇರುವಾಗ ನಿಂಬೆ ಹಣ್ಣುಗಳನ್ನು ತಿನ್ನುತ್ತಿದ್ದರೆ ಹೆಚ್ಚು ಬಾಯಾರಿಕೆಯಾಗುವುದಿಲ್ಲ. ಇಲ್ಲಿ ದಾರಿಯ ಬದಿಯಲ್ಲಿ ನನ್ನ ಚಿಕ್ಕಮ್ಮನ ಮನೆಯಿದೆ. ಅವರ ತೋಟದಲ್ಲಿ ತುಂಬಾ ನಿಂಬೆಯ ಹಣ್ಣುಗಳು ಸಿಕ್ಕೀತು" ಎಂದು ಗಜಾನನಯ್ಯ ಹೇಳಿದ.</p>
<p>ನಿಂಬೆ ಹಣ್ಣುಗಳನ್ನು ಸಂಗ್ರಹಿಸಲೆಂದು ನಾವು ಗಜಾನನಯ್ಯನ ಚಿಕ್ಕಮ್ಮನ ಮನೆಗೆ ಹೋದೆವು. ಗಜಾನನಯ್ಯನ ಚಿಕ್ಕಮ್ಮ ನಮ್ಮನ್ನು ಆದರದಿಂದ ಬರಮಾಡಿಕೊಂಡರು. ನಮಗಾಗಿ ನಿಂಬೆಹಣ್ಣುಗಳನ್ನು ಕೊೈದು ತರಲೆಂದು ಆಳನ್ನು ತೋಟಕ್ಕೆ ಕಳುಹಿಸಿದರು. ಅಂದು ಚಿಕ್ಕಮ್ಮನ ಮಾವನವರ ಶ್ರಾದ್ಧವಾಗಿತ್ತು. ಶ್ರಾದ್ದದ ಊಟ ಮುಗಿಸಿ ಹೆಚ್ಚಿನವರೆಲ್ಲರೂ ಹೋಗಿದ್ದರಾದರೂ ಕೆಲವರು ಇನ್ನು ಅಲ್ಲಿಯೇ ಇದ್ದರು. ಚಿಕ್ಕಮ್ಮ ನಮಗೆಲ್ಲ ಕಾಫಿ, ಸುಟ್ಟವು, ವಡೆ, ಬಾಳೆ ಹಣ್ಣುಗಳನ್ನುತಂದಿತ್ತರು. ನಮ್ಮ ಕಾಫಿಯ ಕಾರ್ಯಕ್ರಮ ಮುಗಿಯುವಾಗ ಆಳು ನಿಂಬೆ ಹಣ್ಣುಗಳನ್ನು ಕಿತ್ತು ತಂದ. ಅವನ್ನು ತೆಗೆದುಕೊಂಡು ನಾವು ಅಂಗಳಕ್ಕೆ ಕಾಲಿಡುವಾಗ ಮನೆಯ ಹಿಂದಿನ ಬಾಗಿಲಿನಿಂದ ಒಬ್ಬಳು ಹರೆಯದ ಹುಡುಗಿ ಮತ್ತು ಸಣ್ಣ ಹುಡುಗ, ಅವಳ ತಮ್ಮನಿರಬೇಕು, ಹೊರಗೆ ಬಂದು ಹೊರಡುವ ಯೋಚನೆಯಲ್ಲಿದ್ದರು. ನಾವು ಎದುರಿನ ಚಾವಡಿಯಲ್ಲಿದ್ದುದರಿಂದ ಹುಡುಗಿಗೆ ಎದುರಿನ ಬಾಗಿಲಿನಿಂದ ಹೋಗಲು ನಾಚಿಕೆಯಾಗಿ ಹಿಂದಿನ ಬಾಗಿಲಿನಿಂದ ಹೊರಟಿದ್ದಿರಬೇಕು. ಹುಡುಗಿಯನ್ನು ಕಂಡೊಡನೆ ಗಜಾನನಯ್ಯ,</p>
<p>"ಏನು ಜಾನಕಿ ! ಶ್ರಾದ್ಧಕ್ಕೆ ನೀನೂ ಬಂದಿದ್ದೀಯೋ? ಮನೆಯಲ್ಲಿ ಎಲ್ಲರೂ ಕ್ಷೇಮ ತಾನೇ?" ಎಂದೆಲ್ಲ ಮಾತನಾಡಿಸಿ, ಬಳಿಯಲ್ಲಿದ್ದ ನನ್ನನ್ನು ಮೊಣಕೈಲಿಂದ ತಿವಿದು ಪಿಸುಮಾತಿನಲ್ಲಿ "ಇವಳೇ ನಾನು ಹೇಳಿದ ಜಾನಕಿ ಚೆನ್ನಾಗಿ ನೋಡಿಕೋ" ಅಂದ,</p>
<p>ಗಜಾನನಯ್ಯ ಅವಳನ್ನು ಅವಳ ತಮ್ಮನನ್ನು ಮಾತನಾಡಿಸುತ್ತಾ ನಿಂತ. ಹುಡುಗಿ ಸುಂದರಿಯಾಗಿದ್ದಳು. ನಾವೆಲ್ಲ ಅಲ್ಲಿದ್ದ ಕಾರಣ ಅವಳಿಗೆ ಲಜ್ಜೆಯೂ ಆಗುತ್ತಿತ್ತು. ಸ್ವಲ್ಪ ಹೊತ್ತಿನ ನಂತರ ನಾವು ಅಲ್ಲಿಂದ ಹೊರಟು ಪಂಜಕ್ಕೆ ಬಂದು ಬಸ್ಸು ಹತ್ತಿ<br />ಸುಬ್ರಹ್ಮಣ್ಯಕ್ಕೆ ಬಂದೆವು. ದಾರಿಯುದ್ದಕ್ಕೂ ಗೆಳೆಯರೆಲ್ಲ ಕೂಡಿ ನನ್ನನ್ನು ತಮಾಷೆ ಮಾಡಿದ್ದು ಮಾಡಿದ್ದೇ.</p>
<p>"ಇಂದು ನಾವು ಈ ಜಾನಕಿಯ ವಿಷಯ ಬೆಳಿಗ್ಗೆ ಮಾತನಾಡಲಿಕ್ಕೂ, ಅವಳಿಂದು ಚಿಕ್ಕಮ್ಮನ ಮನೆಗೆ ಶ್ರಾದ್ಧಕ್ಕೆ ಬರಲಿಕ್ಕೂ, ಕೊನೆಯ ಗಳಿಗೆಯಲ್ಲಿ ನಾವು ನಿಂಬೆಯ ಹಣ್ಣುಗಳಿಗಾಗಿ ಚಿಕ್ಕಮ್ಮನಲ್ಲಿಗೆ ಹೋಗಲು ಯೋಚಿಸಿದುದಕ್ಕೂ ಆಶ್ಚರ್ಯಕರವಾದ ತಾಳೆ ಬಿದ್ದಿದೆ. ಇದೇನೋ ದೈವ ಸಂಕೇತ, ನಮ್ಮ ರಾಮನಿಗೂ ಈ ಜಾನಕಿಗೂ ಶೀಘ್ರದಲ್ಲಿಯೇ ಮದುವೆ ನಡೆಯಲಿದೆಯೆಂದು ತೋರುತ್ತದೆ, ಬೇಗನೆ ನಮಗೆಲ್ಲ ಪಾಯಸದೂಟ ಹಾಕಿಸು ಮಹಾರಾಯಾ" ಎಂದು ವಿಷ್ಣು ಹೇಳಿದ.</p>
<p>ನಮ್ಮ ಪುಣ್ಯವಿರಬೇಕು, ಬುಧವಾರ ಮತ್ತು ಗುರುವಾರ ಮಳೆ ಬಂದಿರಲಿಲ್ಲ. ಹಾಗಾಗಿ ಮರುದಿನ ಶುಕ್ರವಾರ ಕುಮಾರ ಪರ್ವತವನ್ನು ಏರಲು ಏನೂ ತೊಂದರೆಯಿರಲಿಲ್ಲ. ಗುಂಡಿಪ್ಪಾಡಿ ಶಂಕರ ಭಟ್ಟರು ಎರಡು ಕುಡಿಯರನ್ನು, ನಮಗೆ ದಾರಿ ತೋರಿಸಲೆಂದು ಬರಹೇಳಿದ್ದರು. ರಾತ್ರಿಯ ಅಡುಗೆಗಾಗಿ ಬೇಕಾದ ಸಾಮಗ್ರಿಗಳು, ಹಣ್ಣುಗಳನ್ನೆಲ್ಲ ಕಟ್ಟಿಸಿ ತಯಾರು ಮಾಡಿಸಿದ್ದರು. ಕೋವಿ ಕೂಡ ಸಿದ್ಧವಾಗಿತ್ತು. ನನ್ನ ಜೀವಮಾನದಲ್ಲಿ ಮೊದಲೊಂದು ಸಲ ನನ್ನ ಸಂಬಧಿಕರೊಬ್ಬರ ಮನೆಯಲ್ಲಿ ಅವರ ಕೋವಿಯಿಂದ ಒಂದು ಗುಂಡು ಹಾರಿಸಿದುದ್ದರಿಂದಾಗಿ, ಕೋವಿಯ ವಿಷಯದಲ್ಲಿ ಉಳಿದವರಿಗಿಂತ ನಾನೇ ಕೋವಿದನಾಗಿದ್ದೆ. ಹಾಗಾಗಿ ಕೋವಿ ನನ್ನ ಕೈಗೆ ಬಂತು. ಅದೂ ಚೆನ್ನಾಯಿತು ಯಾಕೆಂದರೆ ಅದರಿಂದಾಗಿ ನಾನು ಬೇರೆ ಕಟ್ಟುಗಳನ್ನು ಯವುದನ್ನು ತೆಗೆದುಕೊಳ್ಳಬೇಕಾಗಿರಲಿಲ್ಲ.</p>
<p>ನಾವು ಕಾಡು ದಾಟಿ, ಬತ್ತದ ರಾಶಿಯೆಂಬ ಜೋಳುಗುಡ್ಡವನ್ನು ಹತ್ತಿ ಸಂಜೆ ನಾಲ್ಕೂವರೆಗೆ ಕುಮಾರ ಪರ್ವತದ ಶಿಖರವನ್ನು ತಲುಪಿದೆವು. ಉಂಬಳದ ಹುಳುಗಳು ಕಚ್ಚಿ ಸ್ವಲ್ಪ ಸ್ವಲ್ಪ ನಮ್ಮ ರಕ್ಷದ ರುಚಿ ನೋಡಿದರೂ ನಾವು ಗಣ್ಯವೇ ಮಾಡಲಿಲ್ಲ. ಶಿಖರದಲ್ಲಿ ಮಳೆ ಹನಿಯುತ್ತಿತ್ತು ಮೆತ್ತಗೆ. ರಾತ್ರಿ ಉಳಿದುಕೊಳ್ಳಲು ಅಲ್ಲಿ ಯಾವ ಆಶ್ರಯವೂ ಇರಲಿಲ್ಲ. ಹಾಗಾಗಿ ರಾತ್ರಿಯಾಗುವುದರ ಮೊದಲೇ ಕೆಳಗೆ ಬತ್ತದ ರಾಶಿ ಗುಡ್ಡದಲ್ಲಿದ್ದ ಒಂದು ಕಲ್ಲು ಮಂಟಪದಲ್ಲಿ ರಾತ್ರಿಯನ್ನು ಕಳೆಯೋಣ ಎಂದು ನಾವು ಯೋಚಿಸಿದೆವು. ಇಳಿಯಲು ಪ್ರಾರಂಭಿಸಿದಾಗಲೇ ಮಂಜು ಕವಿಯಲು ಪ್ರಾರಂಭವಾಗಿತ್ತು. ಸ್ವಲ್ಪದಾರಿ ಸವೆದಾಗ ಅಸಾಧ್ಯವಾದ ಮಂಜು ತುಂಬಿ ದಾರಿಯೇ ಕಾಣುತ್ತಿರಲಿಲ್ಲ. ನಿಧಾನವಾಗಿ ನಾವೆಲ್ಲ ಸಾಲಾಗಿ ಒಬ್ಬರ ಹಿಂದೊಬ್ಬರು ನಡೆದು ಕೆಳಗಿಳಿದೆವು. ಕುಡಿಯರು ನಮಗೆ ಧೈರ್ಯ ತುಂಬುತ್ತಿದ್ದರು. ಬತ್ತದ ರಾಶಿ ಗುಡ್ಡದಿಂದ ಮೇಲೆ, ಎರಡು ಗುಡ್ಡಗಳನ್ನು ಜೋಡಿಸುವಂತಹ ಒಂದು ಸೇತುವೆಯ ರೀತಿಯ ಅಗಲ ಕಿರಿದಾದ ಸ್ಥಳದಲ್ಲಿ ಬರುತ್ತಿದ್ದೆವು. ಅದರ ಎರಡು ಬದಿಗಳಲ್ಲೂ<br /><em>ಅಮೆರಿಕನ್ನಡದ ಕತೆಗಳು/೪೦೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೦೫</em><br />ಇದ್ದ ಆಳವಾದ ಇಳಿಜಾರುಗಳನ್ನು ನಾವು ಮೇಲೇರುವಾಗ ಗಮನಿಸಿದ್ದೆವು. ನಾವೆಲ್ಲಾದರೂ ಮಂಜಿನಲ್ಲಿ ದಾರಿತಪ್ಪಿ ಒಂದು ಬದಿಗೆ ಹೋದರೆ ಕಣ್ಣೆತ್ತದ ಆಳಕ್ಕೆ ಉರುಳಿ ಬಿದ್ದು ನಮ್ಮ ಅಂತ್ಯವಾಗುತ್ತಿತ್ತು. ಆರು ಜನರ ನಮ್ಮ ಸಾಲಿನಲ್ಲಿ ನಾನು ಮಧ್ಯದಲ್ಲಿದ್ದೆ. ಹಿಂದಿನಿಂದ ಜೋರಾಗಿ ಕಲ್ಲುಗಳು ಕೆಳಗೆ ಉರುಳುವ ಶಬ್ದ ಕೇಳಿಸಿತು. ನಮ್ಮಲ್ಲೇ ಹಿಂದಿನಿಂದ ಬರುತ್ತಿರುವವರಲ್ಲೊಬ್ಬ ಈ ಕಲ್ಲುಗಳನ್ನು ಕೆಳಗೆ ಉರುಳಿಸಿರಬೇಕೆಂದು ನೆನೆದು ನಾನು-</p>
<p>"ಇಂತಹ ಸಮಯದಲ್ಲಿ ಕೂಡಾ ಯಾರಪ್ಪ ಹೀಗೆ ಆಟವಾಡುತ್ತಿರುವುದು?" ಎಂದು ಆಕ್ಷೇಪದ ದನಿಯತ್ತುವಾಗಲೇ ಹಿಂದಿನಿಂದ ಬರುತ್ತಿದ್ದ ಸುಬ್ರಹ್ಮಣ್ಯ ಹೇಳಿದ, "ಅದು ನಮ್ಮಲ್ಲಿ ಯಾರೂ ಅಲ್ಲ, ನಮ್ಮ ಹಿಂದಿನಿಂದ ಏನೋ ಪ್ರಾಣಿ ನಮ್ಮ ಕಡೆಗೆ ಓಡಿ ಬರುತ್ತಾ ಇದೆಯೆಂದು ತೋರುತ್ತದೆ.</p>
<p>"ಅದು ಕಾಡು ಕೋಣವಿರಬೇಕು" ಎಂದು ಕುಡಿಯರು ಹೇಳಿದಾಗ ನಮ್ಮ ಜಂಘಾಬಲವೆಲ್ಲ ಇಳಿದಿತ್ತು. ನಾನೊಮ್ಮೆ ನನ್ನ ಅಮ್ಮ, ಅಪ್ಪ, ಅಣ್ಣ ತಂಗಿಯಂದಿರನ್ನೆಲ್ಲ ನೆನಸಿಕೊಂಡೆ. ಇನ್ನು ಅವರನ್ನು ಕಾಣುತ್ತೇನೆಯೋ ಇಲ್ಲವೋ ಎಂಬ ಯೋಚನೆ ಬಂತು. ನನ್ನ ಕೈಯ ಕೋವಿಯಿಂದ ಆ ಕಡೆಗೆ ಗುರಿಯಿಟ್ಟು ಹೊಡೆ ಎಂದು ಉಳಿದವರೆಲ್ಲ ನನ್ನೊಡನೆ ಹೇಳಿದರು. ನಾನು ಕಣ್ಣು ಮುಚ್ಚಿ ಆ ಕಡೆಗಾಗಿ ಗುಂಡು ಹಾರಿಸಿದೆ. ಓಡಿ ಬರುತ್ತಿದ್ದ ಪ್ರಾಣಿ ಆ ಗುಡ್ಡದ ಒಂದು ಬದಿಯ ಇಳಿಜಾರಿನಲ್ಲಿ ದಡದಡನೆ ಕಲ್ಲುಗಳನ್ನುದುರಿಸುತ್ತಾ ಓಡಿ ಹೋಯಿತು. ನಮ್ಮೆದೆಯ ಡವಡವ ಪರಸ್ಪರರ ಕಿವಿಗೆ ಕೇಳಿಸುವಷ್ಟು ಜೋರಾಗಿತ್ತು. "ಕುಮಾರ ಸ್ವಾಮಿ! ನಮ್ಮನ್ನು ಈ ಕುತ್ತಿನಿಂದ ನೀನೇ ಪಾರು ಮಾಡಿದೆ, ನೀನು ದೊಡ್ಡವನು" ಎಂದು ಪ್ರಾರ್ಥಿಸಿಕೊಂಡೆವು.</p>
<p>ಇರುವೆ ಹರಿದಂತೆ, ತೆವಳಿಕೊಂಡು ಕೊನೆಗೊಮ್ಮೆ ಕಲ್ಲು ಮಂಟಪವನ್ನು ಸೇರಿದೆವು. ಇಷ್ಟೆಲ್ಲ ನಡೆದಮೇಲೆ ನಿದ್ದೆ ಯಾರಿಗೆ ಬರಬೇಕು? ನಮ್ಮ ಹೆದರಿಕೆಯಿನ್ನೂ ಆರಿರಲಿಲ್ಲ. ರಾತ್ರಿಯಿಡೀ ಇಬ್ಬರಿಬ್ಬರಾಗಿ ಸರದಿಯಲ್ಲಿ ಕೋವಿ ಸಮೇತ ಕಾವಲಿರಬೇಕೆಂದೂ ಉಳಿದವರು ನಿದ್ರಿಸುವುದೆಂದೂ ನಿರ್ಧರಿಸಿದೆವು- ಮಧ್ಯರಾತ್ರಿಯ ಸುಮಾರಿಗೆ.</p>
<p>"ನಾವು ಸುಮ್ಮನೆ ಒರಗಿಕೊಂಡಿದ್ದರೆ ಕಾಡು ಕೋಣಗಳು ನಮ್ಮನ್ನೇನೂ ಮಾಡಲಿಕ್ಕಿಲ್ಲ" ಎಂದು ಕುಡಿಯರು ಹೇಳಿದಾಗ, ನಿದ್ದೆ ಕೆಟ್ಟಿದ್ದ ನಮಗೆ "ಅದೂ ಸರಿಯೇ" ಎಂದೆನಿಸಿ ಎಲ್ಲರೂ ನಿದ್ರಿಸಿದೆವು.</p>
<p>ಶನಿವಾರ ಬೆಳಿಗ್ಗೆ ಹತ್ತಿರದ ಹೆಸರು ನೀರಿನ ಬುಗ್ಗೆಯಲ್ಲಿ ಮುಖ ತೊಳೆದು ಗಂಜಿಯಿಟ್ಟು ಊಟ ಮಾಡಿದೆವು. ಮಧ್ಯಾಹ್ನದ ಹೊತ್ತಿಗೆ ನಾವು ಗುಡ್ಡವಿಳಿದು ಕಾಡು ದಾಟಿ ಸುಬ್ರಹ್ಮಣ್ಯ ತಲುಪಿದೆವು. ಶಂಕರ ಭಟ್ಟರಿಗೆ ನಮ್ಮ ಆಭಾರಗಳನ್ನು ತಿಳಿಸಿ ಪರಸ್ಪರ ಬೀಳ್ಕೊಂಡು ನಮ್ಮ ನಮ್ಮ ಮನೆಗಳಿಗೆ ಹೊರಟೆವು. ಹೊರಡುವ<br />ಮುಂಚೆ; "ಬೇಗ ರಾಮನಿಗೂ ಜಾನಕಿಗೂ ಮದುವೆಯ ಏರ್ಪಾಡು ಮಾಡಿಸು ಮಹಾರಾಯಾ!" ಎಂದು ಉಳಿದವರೆಲ್ಲ ಗಜಾನನಯ್ಯನೊಡನೆ ಹೇಳಿದರು. ಹೀಗೆ ಕುಮಾರ ಪರ್ವತವನ್ನು ಏರಿದ ನೆನಪು, ಮರೆಯಲಾಗದಂಥ ಘಟನೆಗಳಿಂದ ಕೂಡಿ ಮನಸ್ಸಿನಲ್ಲಿ ಮಾಸದೆ ನಿಂತಿತು.</p>
<p>ಈಗ ಅದು ನಡೆದು ಎಷ್ಟೋ ವರ್ಷಗಳು ಉರುಳಿವೆ. ನಾನು ಉನ್ನತ ವ್ಯಾಸಂಗ ತೊಡಗಿ, ಅದು ಮುಗಿದ ನಂತರ ಪಾರ್ವತಿಯನ್ನು ಮದುವೆಯಾದೆ. ಹಲವು ಊರುಗಳನ್ನು ಸುತ್ತಿ ಕೊನೆಗೆ ಕೆನಡಾದ ಮಾಂಟ್ರಿಯಾಲಿನಲ್ಲಿ ನಾವು ನೆಲಸಿದೆವು. ಅಲ್ಲಿ ನಮ್ಮ ಮಗಳು ಮಮತಾ ಹುಟ್ಟಿದಳು. ಮಾಂಟ್ರಿಯಾಲಿನಲ್ಲಿ ನಮ್ಮ ಮನೆಗೆ ಒಂದು ಸಲ ನ್ಯೂಜೆರ್ಸಿಯಿಂದ ಶ್ರೀಕಂಠಶಾಸ್ತ್ರಿ ಎಂಬ ಗೆಳೆಯರೊಬ್ಬರು ಅವರ ಪತ್ನೀ ಸಮೇತರಾಗಿ ಬಂದಿದ್ದರು. ಹಲವಾರು ಮಾತುಗಳ ನಡುವೆ ನಾನು ಕುಮಾರ ಪರ್ವತವನ್ನೇರಿದ ಕತೆಯನ್ನೂ ಜಾನಕಿಯನ್ನು ಕಂಡುದನ್ನೂ ಅವರಿಗೆ ಹೇಳಿದೆ.</p>
<p>"ಜಾನಕಿಯ ಕತೆ ಆಮೇಲೆ ಏನಾಯಿತೆಂದು ನಿಮಗೆ ತಿಳಿದಿದೆಯೇ? " ಎಂದು ಶಾಸ್ತ್ರಿಗಳು ಕೇಳಿದರು. ನಾನು ಇಲ್ಲವೆಂದು ಹೇಳಿದೆ.</p>
<p>ಶ್ರೀಕಂಠ ಶಾಸ್ತ್ರಿಗಳ ಊರು ಪಂಜದ ಹತ್ತಿರ. ಅವರಿಗೆ ಜಾನಕಿಯೂ ಅವಳ ಮನೆಯವರೂ ಚೆನ್ನಾಗಿ ಗೊತ್ತಿತ್ತು. ನಾನು ಜಾನಕಿಯನ್ನು ಕಂಡ ಕೆಲವೇ ತಿಂಗಳುಗಳ ನಂತರ ಅವಳ ಮದುವೆ ನಡೆಯಿತಂತೆ ಗಂಡನ ಹೆಸರು ರಾಮಚಂದ್ರ ಅಂತ. ವಿಟ್ಲದ ಸಮೀಪದಲ್ಲಿ ಅವರ ಮನೆ. ಮದುವೆಯ ಮೊದಲಿನಲ್ಲಿ ಜಾನಕಿಗೆ ಗಂಡನ ಮನೆಯಲ್ಲಿ ಏನೂ ಕೊರತೆಯಿರಲಿಲ್ಲ. ಆದರೆ ವರ್ಷಗಳು ಕಳೆದಂತೆ ಜಾನಕಿಗೆ ಮಕ್ಕಳಾಗುವ ಚಿಹ್ನೆ ಕಾಣದೆ ಅವಳ ಗಂಡ ಮತ್ತು ಅತ್ತೆ ಅವಳನ್ನು ಬಂಜೆ ಹೆಣ್ಣೆಂದು ಮೂದಲಿಸಲು ಪ್ರಾರಂಭಿಸಿದರಂತೆ. ಇವಳು ಸತ್ತು ಹೋಗುತ್ತಿದ್ದರೆ ಹಾಯಾಗಿ ಬೇರೊಂದು ಮದುವೆ ಮಾಡಿಕೊಂಡು ಮಕ್ಕಳನ್ನು ಪಡೆಯಬಹುದಿತ್ತೆಂದು ಹೇಳಿತ್ತಿದ್ದರಂತೆ. ಕತ್ತೆಗಿಂತಲೂ ಕಡೆಯಾಗಿ ದುಡಿಸುವುದಂತೂ ಎಂದು ತಪ್ಪಿದ್ದೇ ಇಲ್ಲ, ಜಾನಕಿ ತುಂಬಾ ಮೃದು ಸ್ವಭಾವದ ಹುಡುಗಿ. ಅವಳಿಂದ ಅಲ್ಲಿಯ ಜೀವನದ ರೀತಿಯನ್ನೇ ಸೈರಿಸಿಕೊಳ್ಳಲು ಹೆಚ್ಚು ಸಮಯ ಸಾಧ್ಯವಾಗಲಿಲ್ಲ. ಒಂದು ದಿನ ಗಂಡನ ಮನೆಯಿಂದ ತಪ್ಪಿಸಿಕೊಂಡು ತಂದೆಯ ಮೆನೆಗೆಂದು ಹೊರಟಾಗ, ಗಂಡ ರಾಮಚಂದ್ರ ಆಳುಗಳನ್ನು ಕೂಡಿ ಅವಳ ಬೆನ್ನಟ್ಟಿ ಬಲಾತ್ಕಾರದಿಂದ ತನ್ನ ಮನೆಗೆ ಎಳೆದು ತಂದನಂತೆ. ಮರುದಿನ ಜಾನಕಿ ಕುತ್ತಿಗೆಗೆ ಹಗ್ಗ ಬಿಗಿದುಕೊಂಡು ತನ್ನ ಕೋಣೆಯ ಮರದ ತೊಲೆಯಿಂದ ನೇತಾಡುತ್ತಿದ್ದಳಂತೆ, ಅವಳು ಆತ್ಮಹತ್ಯೆ ಮಾಡಿಕೊಂಡಳೋ ಅಥವಾ ಗಂಡ ಮತ್ತು ಅತ್ತೆ ಸೇರಿ ಈ ಕೃತ್ಯ ಮಾಡಿದರೋ ಎಂದು ಊರ ಜನ ಅಚ್ಚರಿ ಪಡುತ್ತಿದ್ದಾರಂತೆ.</p>
<p><em>ಅಮೆರಿಕನ್ನಡದ ಕತೆಗಳು/೪೦೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೦೭</em><br />ಕತೆ ಕೇಳಿ ನನ್ನ ಹೊಟ್ಟೆಯೊಳಗೆ ಏನೇನೋ ಆಯಿತು. ಆತ್ಮೀಯ ಬಂಧುವೊಬ್ಬಳ ದಾರುಣದ ದುರಂತ ವಾರ್ತೆ ಕೇಳಿದಂತೆ ನನ್ನ ಮನಸ್ಸಿಗನಿಸಿತು. ನಾನೇನೂ ಜಾನಕಿಯನ್ನೂ ಪ್ರೀತಿಸಿರಲಿಲ್ಲ, ಅಂದು ಕುಮಾರ ಪರ್ವತದ ಮಡಿಲಲ್ಲಿ ಜಾನಕಿಯನ್ನು ಕಂಡ ಘಟನೆ ಸ್ವಲ್ಪ ಅಸಾಧಾರಣವಾಗಿತ್ತು ಅಷ್ಟೆ. ನನ್ನ ಮರುಕ ಕೇವಲ ಜಾನಕಿಗೆ ಎಂದೂ ಹೇಳಲಾರೆ. ಸ್ತ್ರೀಯರನ್ನು ಎತ್ತರದ ಆಸನದಲ್ಲಿರಿಸಿ ಪೂಜಿಸುವ ಭಾರತೀಯ ಸಂಸ್ಕೃತಿ, ಅದೇ ಸ್ತ್ರೀಯನ್ನು ಬಂಜೆಯೆಂದೋ, ವರದಕ್ಷಿಣೆ ಬೇಕಾದಷ್ಟು ತರಲಿಲ್ಲವೆಂದೋ ಪಾತಾಳಕ್ಕೆ ನೂಕಲೂ ಸಿದ್ಧವಾಗುತ್ತದಲ್ಲ ಎನ್ನುವ ನೋವಿನದು. ನನ್ನ ಪೆಚ್ಚು ಮುಖ ನೋಡಿ ಶಾಸ್ತ್ರಿ ದಂಪತಿಗಳಿಗೆ ಮತ್ತು ನನ್ನ ಹೆಂಡತಿಗೆ ನನ್ನಲ್ಲೇ ಅನುಕಂಪ ಬಂತು. "ಜಾನಕಿಗೆ ಹೀಗಾಗಬಾರದಿತ್ತು" ಎಂದು ನನ್ನ ಹೆಂಡತಿ ಹೇಳಿದಾಗ ಆಕೆಯ ಸಹಾನುಭೂತಿಗಾಗಿ ನಾನು ಅವಳತ್ತ ಕೃತಜ್ಞತಾಭಾವದಿಂದ ನೋಡಿದೆ. "ಜಾನಕಿಯ ಕತೆಯನ್ನು ನೀವೇಕೆ ಬರೆಯಬಾರದು?" ಎಂದು ಅವಳು ಕೇಳಿದಾಗ ನಾನು ಈ ಕತೆಯನ್ನು ಬರೆಯತೊಡಗಿದೆ.</p>
<p><strong><em>-ಪ್ರೊ. ರಾಮಭಟ್</em></strong>(ಮಾಂಟ್ರಿಯಾಲ್)</p>
<p>
<strong>ಕಾನ್‍ಕನ್ಹಳ್ಳಿ ಸುಬ್ಬನ ಸೂಸನ ಪ್ರಕರಣ</strong>
</p>
<p>
<em>ಬಂಗಾರದಂತಹ ಕೂದಲು ಅವಳ ಭುಜದವರೆಗೆ ಬರುತ್ತಿತ್ತು; ಬಾದಾಮಿಯಂಥ ಕಣ್ಣುಗಳು, ತೊಂಡೆ ಹಣ್ಣಿನಂಥ ತುಟಿಗಳು, ಗುಲಾಬಿ ಕೆನ್ನೆಗಳು!</em>
</p>
<p>"ಇದು ಸಾಧ್ಯವೇ? ಛೆ! ಇದು ಸಾಧ್ಯವೇ ಇಲ್ಲ" ಎಂದು ಸುಬ್ಬ ದಢಕ್ಕನೆ ಎದ್ದಾಗ ಅವನ ಕೈಯಲ್ಲಿದ್ದ ಗ್ಲಾಸಿನಿಂದ ಆರೆಂಜ್ ಜ್ಯೂಸ್ ಚಿಮ್ಮಿ ಕಾರ್ಪೆಟ್ ಮೇಲೆ ಹರಿಯಿತು. ಆ ಸ್ಟೂಡೆಂಟ್ ಅಪಾರ್ಟ್‍ಮೆಂಟಿನ ಕಾರ್ಪೆಟ್ ಮೇಲೆ ಕಾಫಿ, ಕೋಕ್ ಮತ್ತು ಕೆಸರಿನ ಕರೆಗಳೊಂದಿಗೆ ಸೇರಿದ ಕಿತ್ತಳೆ ರಸ ಕಲೆಯನ್ನು ವರ್ಧಿಸಿತ್ತು. ಅನಾಹುತವನ್ನು ಲೆಕ್ಕಿಸದೆ, ಅದೇ ತಾನೆ ಟೀವಿಯಲ್ಲಿ ಕೇಳಿ ಬಂದ ಪ್ರಕಟಣೆಯನ್ನು ಅರಗಿಸಿಕೊಳ್ಳಲು ಪ್ರಯತ್ನಪಡುತ್ತಿದ್ದ ನಮ್ಮ ಕಾನಕಾನಳ್ಳಿ ಸುಬ್ಬ. ಅಂತಿಂತಹ ಪ್ರಕಟಣೆಯಲ್ಲ! ಸುಬ್ಬನ ಅಚ್ಚುಮೆಚ್ಚಿನ ಟೀವಿ ಆಂಕರ್ ಸೂಸನ್ ಡೇನಿಯಟ್ಸ್‍ಳ ವಿನಂತಿ!</p>
<p>ಅಂದು ಶುಕ್ರವಾರ ಡಿಪಾರ್ಟ್‍ಮೆಂಟಿನ ಮಂದಿಯೆಲ್ಲ ಸಮೀಪದ ಕೆಲ್ಲಿಸ್ ಬಾರ್‍ಗೆ ತೀರ್ಥ ಯಾತ್ರೆಗೆ ಹೋಗಿದ್ದರು. ಖಿಉIಈ ಸಂಬಂಧಿತ ಆಚಮನೀಯದ ಬಗ್ಗೆ ಓದು ನಿಷ್ಟೆ. ಸಂಜೆ ಆರಾದರೂ ಸುಬ್ಬನ ಕಂಪ್ಯೂಟರ್ ಪ್ರೋಗ್ರಾಂ ಪ್ರತಿ ಹೆಜ್ಜೆಗೂ ಎಡವಿ ಮುಗ್ಗರಿಸುತ್ತಾ ಸಾಗಿತ್ತು. ಕಡೆಗೂ ಬೋರಾಗಿ ಮನೆಯತ್ತ ಹೊರಟ<br />ಸುಬ್ಬ. ಮನೆಗೆ ಹಿಂದಿರುಗುವ ಹಾದಿಯಲ್ಲಿ ಎಲ್ಲೆಲ್ಲೂ ಸ್ಪ್ರಿಂಗ್ ಜ್ವರ ಹರಡಿದಂತಿತ್ತು. ಫ್ರೆಟರ್ನಿಟಿ ಮತ್ತು ಸರಾರಿಟಿಗಳಿಂದ ಪಾರ್ಟಿ ವಾತಾವರಣ ಪಸರಿಸುತ್ತಿತ್ತು. ಕಿವಿ ತೂತಾಗುವಂತೆ ಕೇಳಿ ಬರುತ್ತಿದ್ದ ರಾಕ್ ಸಂಗೀತ, ಬಿಗಿ ಚಡ್ಡಿ ಧರಿಸಿ ಚಕ್ರವನ್ನು ಚಲಾಯಿಸುವಂತೆ ಫ್ರಿಸ್‍ಬೀ ಎಸೆಯುವ ಆಧುನಿಕ ಅಭಿಮನ್ಯುಗಳು, ಮಂದವಾದ ಚಳಿಯನ್ನು ಸಹಿಸಿ ಮುಳುಗುತ್ತಿದ್ದ ಸೂರ್ಯನ ಕಿರಣಗಳಲ್ಲಿ ಬಿಸಿಲು ಕಾಯಿಸುತ್ತಾ ಅಡ್ಡಾಗಿದ್ದ ಅರೆನಗ್ನ ಅಪ್ಸರೆಯರು, ಹೊರ ಪ್ರಪಂಚವನ್ನು ಸಂಪೂರ್ಣವಾಗಿ ಮರೆತು ತಮ್ಮದೇ ಪ್ರಣಯಿ ಸಂಭಾಷಣೆ-ಚಟುವಟಿಕೆಗಳಲ್ಲಿ ಮಗ್ನರಾಗಿದ್ದ ಜೋಡಿಗಳು... "ಥೂ! ನಾಚಿಕೆಯಿಲ್ಲದ ಜನ" ಎಂದು ಮನಸ್ಸಿನಲ್ಲಿಯೇ ಬೈದುಕೊಂಡು ಮನೆಗೆ ಹಿಂತಿರುಗಿದ್ದ ಸುಬ್ಬ.</p>
<p>ನಿಜವಾಗಿ ಹೇಳಬೇಕೆಂದರೆ, ಸುಬ್ಬನಿಗೆ ಪ್ರಣಯದ ಜೋಡಿಗಳನ್ನು ಕಂಡು ಉಂಟಾಗಿದ್ದು ಹೇಸಿಗೆಯಲ್ಲ, ಹೊಟ್ಟೆಕಿಚ್ಚು! ಸುಬ್ಬನ ಬಗ್ಗೆ ಅರ್ಥ ಮಾಡಿಕೊಳ್ಳಬೇಕೆಂದರೆ ಅವನ ಹಿನ್ನಲೆಯನ್ನು ಅರ್ಥಮಾಡಿಕೊಳ್ಳಬೇಕು ಮೊದಲು.</p>
<p>ಕಾನ್‍ಕಾನಳ್ಳಿ ರಾಮಾಜೋಯಿಸರ ಮತ್ತು ಪಂಕಜಮ್ಮನವರ ಏಕೈಕ ಸಂತಾನ-ಕಲಾಕೃತಿ, ಸುಬ್ಬ. ಅವನ ಆರೋಗ್ಯ ಮತ್ತು ಮಿದುಳುಶಕ್ತಿಯ ಗುಟ್ಟೇನೆಂದರೆ, ಹರಳೆಣ್ಣೆ! ಪ್ರತಿ ಭಾನುವಾರ ಬೆಳಿಗ್ಗೆ, ಪಂಕಜಮ್ಮನವರ ಅಮೃತ ಹಸ್ತದಿಂದ ಹರಳೆಣ್ಣೆ ಸುಬ್ಬನ ದೇಹವನ್ನು, ಅವನ ತಲೆಯ ಮುಖಾಂತರವೋ ಅಥವಾ ಅವನ ಬಾಯಿಯ ಮುಖಾಂತರವೋ ಪ್ರವೇಶಿಸುತ್ತಿತ್ತು. "ಗೋಲಿ, ಚಿನ್ನಿ-ದಾಂಡು ಪೋಲಿ ಹುಡುಗರಾಡೋ ಆಟ, ಕ್ರಿಕೆಟ್ ಆಡಿದರೆ ದೇಹಕ್ಕೆ ಅಪಾಯ! ಹೀಗೆಂದು ಹೇಳಿ, ಕುಡುಮಿಯಾಗಿ ಬೆಳದಿದ್ದ ಸುಬ್ಬ. ತಿರುಪತಿ ವೆಂಕಟರಮಣಸ್ವಾಮಿ, ಬೆಟ್ಟದ ಗಣಪತಿ, ಪೀಯೂಸಿ ಸ್ನೇಹಿತ-ಮ್ಯಾಗಜೀನ, ಇವೆಲ್ಲರ ಸಹಾಯ ದೂರಕಿದ್ದರೂ ಸುಬ್ಬನಿಗೆ ಇಂಜಿನಿಯರಿಂಗ್ ಕಾಲೇಜಿನಲ್ಲಿ ಸೀಟು ಸಿಕ್ಕಿರಲಿಲ್ಲ.</p>
<p>ಸುಬ್ಬನ ಸೋದರಮಾವ ವೆಂಕಟಪ್ಪಯನವರು ಮಂಡ್ಯದಲ್ಲಿ PWಆ ಎಂಜಿನಿಯರ್. ಸಂಬಳದ ಮೂರರಷ್ಟು ಗಿಂಬಳ. ತಂಗಿಯ ಮಗ ಸುಬ್ಬನ ಮೇಲೆ ಬಹಳ ಪ್ರೀತಿ. ಸಾವಿರಾರು ರೂಪಾಯಿ ಸುರಿದು ಸುಬ್ಬನಿಗೆ ಎಂಜಿನಿಯರಿಂಗ್ ಕಾಲೇಜೊಂದರಲ್ಲಿ ಸೀಟ್ ಕೊಂಡುಕೊಟ್ಟಿದ್ದರು. ವೆಂಕಪ್ಪಯ್ಯನವರ ದಾನಶೀಲತೆಯ ಹಿನ್ನೆಲೆಯಲ್ಲಿದ್ದ ಚಿgeಟಿಜಚಿ ಎಂದರೆ ಅವರ ಏಕೈಕ ಪುತ್ರಿ ಇಂದುಮತಿ. ಇಂದುಮತಿ ಬುದ್ಧಿವಂತೆ, ಕಲಾವಂತೆ. ಆದರೆ ಸ್ವಲ್ಪ ಸ್ಥೂಲ ಪ್ರಕೃತಿ, ಸುಬ್ಬನ ವಿದ್ಯಾಭ್ಯಾಸ ಮುಗಿದ ನಂತರ ಇಂದುಮತಿಯನ್ನೇ ಮದುವೆಯಾಗುವುದು ಎಂದು ಯಾವಾಗಲೋ ನಿರ್ಧರಿಸಿಬಿಟ್ಟಿದ್ದರು ಹಿರಿಯರೆಲ್ಲರೂ ಸೇರಿ. ಡಿಗ್ರಿ ಪಡೆದು ಅಮೆರಿಕೆಗೆ ಹೋಗಿ ಒS ಪಡೆಯಬೇಕು ಎಂದು ಸುಬ್ಬ ಹೇಳಿದಾಗ, ಮದುವೆ ಮುಗಿಸಿಕೊಂಡು ಹೋಗಯ್ಯ<br /><em>ಅಮೆರಿಕನ್ನಡದ ಕತೆಗಳು/೪೦೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೦೯</em><br />ಎಂದಿದ್ದರು ವೆಂಕಟಪ್ಪಯ್ಯ. ವೆಂಕಟಪ್ಪಯ್ಯನವರ ಕೃಪೆಯಿಂದ ನಲವತ್ತು-ಐವತ್ತು ಸಾವಿರ ತೆತ್ತು ಅಮೇರಿಕೆಗೆ ಬಂದು ತಲುಪಿದ್ದ ಸುಬ್ಬ. ಸುಬ್ಬನ ಹೆಂಡತಿ ಇಂದುಮತಿಗೆ ಇನ್ನೂ ವೀಸಾ ದೊರತಿರಲಿಲ್ಲ.</p>
<p>ಪಾಪ ಏಕಾಂಗಿ ಸುಬ್ಬ, ಮನೆಗೆ ಹಿಂತಿರುಗಿದಾಗ ಅವನ ಇಬ್ಬರೂ ಸಹವಾಸಿಗಳೂ ಮನೆಯಲ್ಲರಲಿಲ್ಲ. ತಿರುನೆಲ್ವೇಲಿಯ ವೆಂಕಟೇಶನ್, ಸುಬ್ಬನಿಗಿಂತಾ ಕುಡುಮಿ. ಎಲ್ಲೋ ಲೈಬ್ರರಿಯಲ್ಲಿ ಕುಡುಮುತ್ತಿರಬೇಕು ಎಂದುಕೊಂಡ. ಸುನಿಲ್ ಹೈದರಾಬಾದಿನ ಫಂಟಿಗ, ಮಹಾ ಧೈರ್ಯವಂತ. ಅಮೇರಿಕೆಗೆ ಬಂದ ಒಂದು ವಾರದಲ್ಲಿಯೇ ರೇಡಿಯೋ ಡೇಟಿಂಗ್ ಕಾರ್ಯಕ್ರಮದಲ್ಲಿ ಪಾಲ್ಗೊಂಡಿದ್ದ ಪೋಲಿ. ಕಳೆದ ಒಂದು ತಿಂಗಳಿಂದ ವೆನಿಜುಯೇಲಾದ ವಿದ್ಯಾರ್ಥಿನಿ ಮರಿಯಾಳೊಂದಿಗೆ ಪೀಟ್ಜಾ, ಬಾರ್, ಸಿನಿಮಾ ಎಂದು ಸುತ್ತಾಡುತ್ತಿದ್ದಾನೆ. ಸುನಿಲ್‍ನ ವಿಕ್ರಮಗಳನ್ನೂ, ಫೆಟರ್ನಿಟಿ-ಸರಾರಿಟಿ ದೃಶ್ಯಗಳನ್ನೂ, ಮನೆಯ ನಿಶ್ಯಬ್ದ ವಾತಾವರಣವನ್ನು ನೆನೆಸಿಕೊಂಡು ಸುಬ್ಬನಿಗೆ ದುಃಖವಾಗಿತ್ತು.</p>
<p>ಏನೂ ತೋರದೆ, ಪ್ರಿಜ್‍ನಿಂದ ಗ್ಲಾಸ್ ಆರೆಂಜ್ ಜ್ಯೂಸ್ ಸುರಿದುಕೊಂಡು, ವಿಮಗ್ನನಾಗಿ ಟೀವಿಯನ್ನು ಹಾಕಿದ. ಹದಿನೈದು ವರ್ಷಗಳಿಂದ ದುಡಿದಿದ್ದ ಆ ಕಲರ್ ಟೀವಿ ಬಿಸಿಯಾಗಿ ಚಿತ್ರ ಕಾಣಬರಲು ಒಂದೆರಡು ನಿಮಿಷವಾಯಿತು. ಚಿತ್ರ ಮೂಡುವ ಮೊದಲು ಬಂದ ಅಶರೀರವಾಣಿಯನ್ನು ಕೇಳಿ ಸುಬ್ಬನ ಮುಖದ ಮೇಲೆ ಸಣ್ಣ ಮುಗುಳ್ನಗೆ ಮೂಡಿತ್ತು- ಚಾನೆಲ್ ೫ರ ಸೂಸನ್ ಡೇನಿಯಲ್ಸ್‍ಳ ಮಧುರವಾಣಿ!</p>
<p>ಸೂಸನ್ ಡೇನಿಯಲ್ಸ್ ಎಂದರೆ ಸುಬ್ಬನಿಗೆ ಅಚ್ಚುಮೆಚ್ಚು, ಬಾರ್ಬಿಯಂತಹ ರಂಭೆ! ಬಂಗಾರದಂತಹ ಅವಳ ಕೂದಲು ಭುಜದವರಿಗೆ ಬರುತ್ತಿತ್ತು. ಬಾದಾಮಿಯಂತೆ ಕಣ್ಣುಗಳು, ತೊಂಡೆ ಹಣ್ಣಿನಂಥ ತುಟಿಗಳು, ನಿರಂತರವಾಗಿ ನಾಚುತ್ತಿದ್ದಂತೆ ಅವಳ ಕೆನ್ನೆಯ ಮೇಲೆ ಗುಲಾಬಿ ಬಣ್ಣ. ಕ್ಯಾಮರಾ ಓರೆಯಾಗಿ ಹಿಡಿದಾಗ ಕಾಣ ಬರುತ್ತಿದ್ದ ಅವಳ ಆ್ಞ.. ಆ್ಞ... ತುಂಬೆದೆ. (ಚಿಕ್ಕಂದಿನಲ್ಲಿ ಸುಬ್ಬ ಓದುತ್ತಿದ್ದ ಚಂದಮಾಮಾದಲ್ಲಿನ ರಾಜಕುಮಾರಿಯರು, ಅಪ್ಸರೆಯರೆಲ್ಲಾ ಹೀಗೇ, ತುಂಬಿದ ಎದೆಯವರಾಗಿದ್ದು, ಅಪ್ಸರೆಯರೆಲ್ಲಾ ಹೀಗೇ ತುಂಬಿದ ಎದೆಯವರಾಗಿದ್ದು ಜ್ಞಾಪಕ ಬಂದಿತು). ಮರುಭೂಮಿಯಲ್ಲಿ ನೀರು ಕಂಡ ಒಂಟೆಯಂತೆ ಸೆಟೆದು ಕುಳಿತಿದ್ದ ನಮ್ಮ ಕಥಾ ನಾಯಕ.</p>
<p>ಸುಬ್ಬನ ದುರಾದೃಷ್ಟಕ್ಕೆ ವಾರ್ತಾಪ್ರಸಾರ ಆಗ ತಾನೇ ಮುಗಿಯಲು ಬಂದಿತ್ತು. ಹಿನ್ನೆಲೆಯ ಸಂಗೀತ ತೀವ್ರವಾಗುತ್ತಿದ್ದಂತೆ ಸುಬ್ಬನ ಸೂಸನ್ ಪಲುಕಿದಳು. ಪ್ರಕಟನೆಯ ಸಾರಾಂಶ ಹೀಗಿತ್ತು: ಮರುದಿನ ಶನಿವಾರದಂದು ಬೆಳಿಗ್ಗೆ ಹತ್ತರಿಂದ ಹನ್ನೆರಡರವರೆಗೆ ಚಾನೆಲ್ ೫ರ ತಂಡ ಊರಿನ ಮಾಲ್ ಒಂದರಲ್ಲಿ ಕ್ಯಾನ್ಸರ್ ನಿರ್ವಾಹಣೆಗೆಂದು<br />ಹಣ ಸಂಗ್ರಹಿಸುವರಿದ್ದರು. ಸುಬ್ಬನ ಮನಸ್ಸಿನಲ್ಲಿ ನಾಟಿದ ಒಂದು ಸಂದೇಶವೆಂದರೆ; ಈoಡಿ eಚಿಛಿh ಜoಟಟಚಿಡಿ ಥಿou ಜoಟಿಚಿಣe ಣo ಣhe ಛಿಚಿuse ಥಿou ತಿiಟಟ ಡಿeಛಿeive ಚಿ ಞiss ಜಿಡಿom ಥಿouಡಿ ಜಿಚಿvoಡಿiಣe ಚಿಟಿಛಿhoಡಿ ಠಿeಡಿsoಟಿ. ಸುಬ್ಬ ಸ್ತಂಭೀಭೂತನಾಗಿಬಿಟ್ಟ.</p>
<p>ಸಂದೇಶವನ್ನು ಮೆಲುಕುತ್ತಾ, ಅರಗಿಸಿಕೊಳ್ಳುತ್ತಿದ್ದಂತೆ ಸುಬ್ಬನ ಮನಸ್ಸಿನಲ್ಲಿ ಹಲವಾರು ವಿಚಾರಗಳ ಹಣಾಹಣಿ. "ಪರೋಪಕಾರಿಯಂ ಇದಂ ಶರೀರಂ" ಎಂದು ನಂಬಿ ಹಣ ಸಂಗ್ರಹಿಸಲು ತಯಾರಾದ ಸೂಸನ್‍ಳ ಬಗ್ಗೆ ಗೌರವ ಮೂಡಿಬಂತು. ಛೇ! ಕಾಸಿಗೆಂದು ನೂರಾರು ಜನರಿಗೆ... ಇದು ಸರಿಯಲ್ಲ" ಎಂದು ಸೂಸನ್‍ಳ ಮೇಲಿನ ಹಕ್ಕು ಚಲಾಯಿಸಿದ. ಇವೆಲ್ಲಾ ಯೋಚನೆಗಳು ನಡೆದಿದ್ದರೂ ಸುಬ್ಬನ ಮನಸ್ಸಿನಲ್ಲಿದ್ದ ಮುಖ್ಯ ಪ್ರಶ್ನೆಯಾದರೋ ಗಹನವಾದುದು ಮರುದಿನ ಶನಿವಾರ ಮಾಲ್‍ಗೆ ಹೋಗಿ, ಗುಂಪಿನಲ್ಲಿ ಗೋವಿಂದಾ... ಎಂದು ತನ್ನ ನೆಚ್ಚಿನ ಸೂಸನ್ ಡೇನಿಯಲ್ಸ್‍ಗೆ ಡೋನೇಷನ್ ಕೊಡುವುದೇ... ಕೊಡಬಾರದೇ?</p>
<p>ಸುಬ್ಬನಿಗೆ ದಾನಶೀಲ ಪ್ರವೃತ್ತಿ ಹೊಸದು. ಆದರೆ ಕ್ಯಾನ್ಸರ್ ಕೆಟ್ಟ ಖಾಯಿಲೆ. ನಮ್ಮ ಕೈಯಲ್ಲಿ ಆದಷ್ಟು ಕೆಲಸ ಮಾಡುವುದು ನನ್ನ ಕರ್ತವ್ಯ ಎಂದು ವಾದಿಸಿದ್ದ ದಾನಶೂರ ಸುಬ್ಬ. ಪರಸ್ತ್ರೀಯರಿಗೆ ಮುದ್ದಿಡುವುದು ನಮ್ಮ ಸಂಸ್ಕೃತಿಗೆ ವಿರುದ್ಧ. ಆದರೆ ಈ ಸಂಸ್ಕೃತಿಯಲ್ಲಿ ಚಿ ಞiss is ಟiಞe shಚಿಞiಟಿg hಚಿಟಿಜs ಎಂದು ಸುಬ್ಬ ಅಂತರ ಸಾಂಸ್ಕೃತಿಕ ಪಂಡಿತನಂತೆ ಸಮಾಧಾನ ಕಂಡು ಹಿಡಿದಿದ್ದ. ರಾತ್ರಿ ಸಾಗುತ್ತಿದ್ದಂತೆ ಇಂದುಮತಿಗೆ ಕೊಟ್ಟಿದ್ದ ವಚನ, ಅಪ್ಪ ಮತ್ತು ಮಾವ ಕೊಟ್ಟಿದ್ದ ಪರೋಕ್ಷವಾದ ಉಪದೇಶ (ಆ ದೇಶದಲ್ಲಿ, ಯಾರು ಯಾರಿಗೆ ಯಾವ ಯಾವ ರೋಗ ಇರುತ್ತೋ ಹೇಳಕಾಗೊಲ್ಲ) ಡಾಲರ್-ರೂಪಾಯಿ ಎಕ್ಸ್‍ಚೇಂಜ್ ರೇಟ್- ಇಂತಹ ಹಲವಾರು ವಾದಗಳು ಉದ್ಭವಿಸಿದವು. ಶನಿವಾರದ ಬೆಳಗಿನ ಜಾವ ಸುಬ್ಬನಿಗೆ ನಿದ್ದೆ ಹಿಡಿದಾಗ ಸೂಸನ್ ಮತ್ತು ಕ್ಯಾನ್ಸರ್ ಗೆದ್ದಿದ್ದರು.</p>
<p>ಎಂಟು ಘಂಟೆಗೆ ಎದ್ದು ಸುಬ್ಬ ತಯ್ಯಾರಿ ನಡೆಸಿದಾಗ ಅವನ ಸಹವಾಸಿಗಳಿಬ್ಬರೂ ಗೊರಕೆ ಹೊಡೆಯುತ್ತಾ ಇದ್ದರು. ಸುಬ್ಬನ ಗಲಾಟೆಯಿಂದಾಗಿ ಎಚ್ಚೆತ್ತು ವೆಂಕಟೇಸನ್ ಮತ್ತು ಸುನಿಲ್ ತಮ್ಮ ತಮ್ಮ ಮಾತ್ರುಭಾಷೆಯಲ್ಲಿ ನಿನ್ನ ಮನೆ ಹಾಳಾಗ.. ಎಂದು ಶಪಿಸಿದ್ದರು. ಸುಬ್ಬ ಅಂದು ಎರಡು ಬಾರಿ ಸೋಪು ಹಾಕಿ, ತಿಕ್ಕಿ ತಿಕ್ಕಿ ಸ್ನಾನ ಮಾಡಿದ. ಮೈ ಒರೆಸಿಕೊಂಡು, ತಲೆ ಬಾಚಿಕೊಂಡು ಬಚ್ಚಲುಮನೆಯಿಂದ ನಿರ್ಗಮಿಸುವ ಮುಂಚೆ ಸುನಿಲ್‍ನ ಆಫ್ಟರ್ ಶೇವ್ ಮತ್ತು ಡಿಯೋಡರೆಂಟ್ ಸ್ಪ್ರೇಯನ್ನು ಧಾರಾಳವಾಗಿ ಪೂಸಿಕೊಂಡ. ಞ-mಚಿಡಿಣನಲ್ಲಿ ಕೊಂಡಿದ್ದ ಹೊಸ ಪ್ಯಾಂಟ್ ಮತ್ತು ಷರ್ಟ್ ಧರಿಸಿ ಹೊರಟ. ಏನಯ್ಯಾ, ಎಲ್ಲಿಗೆ ಹೊರಟೆ? ಎಂದು ಯಾರಾದರು ಕೇಳಿದರೆ...? ಸುಬ್ಬ ಮೇಜಿನ ಮೇಲಿದ್ದ ಎಂಜಿನಿಯರಿಂಗ್<br /><em>ಅಮೆರಿಕನ್ನಡದ ಕತೆಗಳು/೪೧೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೧೧</em><br />ಪುಸ್ತಕವನ್ನು ಹಿಡಿದುಕೊಂಡು ಹೊರಟ! ಬಸ್ ಹಿಡಿದು ಷಾಪಿಂಗ್ ಮಾಲ್ ತಲುಪಿದಾಗ ಜಾಸ್ತಿ ಜನ ಕಾಣಬರಲಿಲ್ಲ. ಮಾಲ್‍ನ ಒಂದು ಕೊನೆಯಿಂದ ಸೂಸನ್‍ಳನ್ನು ಅನ್ವೇಷಿಸುತ್ತಾ ಹೊರಟ. ಕಳ್ಳನ ಮನಸು ಹುಳ್ಳುಳ್ಳಗೆ. ಹತ್ತು ಸಾವಿರ ಮೈಲಿ ದೂರದ ಈ ಊರಿನಲ್ಲಿ ಸುಬ್ಬನ ಪರಿಚಯದವರು ಕಂಡು ಬಿಟ್ಟರೆ, ಎಂದು ಅಳುಕು. ಆಗಾಗ್ಗೆ, ಅಲ್ಲಲ್ಲಿ ಇಂದುಮತಿ ಕಂಡಂತೆ ಭಾಸ! ಜೇಬಿನಲ್ಲಿದ್ದ ಹತ್ತು ಡಾಲರ್ ನೋಟನ್ನು ಮುಟ್ಟಿದಾಗಲೆಲ್ಲಾ ಮಾವ ಕೊಟ್ಟ ಹಣ! ವ್ಯಭಿಚಾರಕ್ಕೆ ಉಪಯೋಗಿಸುವೆಯೇನೋ ಎರಡು ಬಗೆಯುವ ಖೂಳಾ! ಎಂಬ ವಿಚಾರ ಚುಚ್ಚುತ್ತಿತ್ತು. ತಡಕುತ್ತಾ ಶಪಿಸುತ್ತಾ ಹೊರಟಿದ್ದ ಸುಬ್ಬನಿಗೆ ಪರೀಕ್ಷಾಕ್ಷೇತ್ರ ತಲುಪಿದಂತೆ ಅನಿಸಿತ್ತು.</p>
<p>ಹತ್ತು ನಿಮಿಷದಲ್ಲಿ ಹತ್ತು ಘಂಟೆಯಾಗುತ್ತದೆ. ಮಾಲ್‍ನಲ್ಲಿ ಜನ ಅತೀ ಕಮ್ಮಿ. ಮಾಲ್‍ನ ಒಂದು ಕೊನೆಯಲ್ಲಿ ಛಾನೆಲ್ ೫ರ ತಂಡ ಕಂಡು ಬಂದಿತ್ತು. ಬೂತ್ ಒಂದರ ಮೇಲೆ ಜಿighಣ ಚಿgಚಿiಟಿsಣ ಛಿಚಿಟಿಛಿeಡಿ, ಞiss ಜಿoಡಿ ಟiಜಿe ಎಂಬ ದೊಡ್ಡ ಬಟ್ಟೆಯ ಪಟ್ಟಿ, ಕ್ಯಾಮೆರಾ ಮ್ಯಾನೀಟರ್, ಒಂದಿಪ್ಪತ್ತು ಕುರ್ಚಿಗಳು, ಸಮೀಪದಲ್ಲಿಯೇ ಮುಖಕ್ಕೆ ಮೇಕಪ್ ಹಚ್ಚಿ ನಿಂತಿದ್ದ ಮೂರು-ನಾಲ್ಕು ಜನರ ಗುಂಪು. ಎಡದಿಂದ ಬಲಕ್ಕೆ ಸುಬ್ಬ ಗುರ್ತು ಹಚ್ಚಿದ. ಯಕ್ಷಗಾನದಲ್ಲಿ ಕಂಡುಬರುವಂತಹ ದೈತ್ಯನಂತೆ ನಿಂತಿದ್ದ ಆಜಾನುಬಾಹು ಹವಾ ವರ್ತಮಾನ ಕೊಡುವ ಟಾಮ್ ರೆನಾಲ್ಡ್. ಅವನ ಪಕ್ಕಕ್ಕೆ, ಸೂಸನ್‍ಳೊಂದಿಗೆ ವಾರ್ತೆ ಓದುವ ವಯಸ್ಕ ಬಾಬ್‍ಜಾನ್ಸನ್. ಅವನ ಪಕ್ಕಕ್ಕೆ, ಮುಗಿಲುಗಳ ಹಿಂದಿನ ಚಂದ್ರನಂತೆ ಕಂಡುಬಂದಳು ಸುಬ್ಬನ ಸ್ವಪ್ನ ಸುಂದರಿ ಸೂಸನ್. ಟೀವಿಯಲ್ಲಿ ಕಂಡಿದ್ದಕ್ಕಿಂತ ಸ್ವಲ್ಪ ಕುಳ್ಳು. ಆದರೇ ಸೌಂದರ್ಯ ಯಾವ ರೀತಿಯಲ್ಲೂ ಕಮ್ಮಿಯಾಗಿ ಕಾಣಲಿಲ್ಲ. ಸುಬ್ಬನ ಹೃದಯ ಡವಡವನೆ ಸ್ಪಂದಿಸತೊಡಗಿತು.</p>
<p>ಹತ್ತು ಘಂಟೆಗೆ ಸರಿಯಾಗಿ ಬೂತ್ ತೆರೆದು ನಿಂತರು ಛಾನೆಲ್ ೫ರ ಘಟಾನುಘಟಿಗಳು. ಎರಡು ಮುಳ್ಳುಗಳ ನಡುವೆ ಒಂದು ಗುಲಾಬಿ ಎಂದುಕೊಂಡ ಸುಬ್ಬ, ಮಧ್ಯೆ ನಿಂತಿದ್ದ ಸೂಸನ್‍ಳನ್ನು ಕಂಡು. We ಚಿಡಿe oಠಿeಟಿ ಟಿoತಿ ಥಿou ಛಿಚಿಟಿ ಛಿome ಟಿoತಿ! ಎಂದು ನೆರೆದಿದ್ದ ಸಣ್ಣ ಗುಂಪಿಗೆ ಸಾರಿದರು. ಸುಬ್ಬನಿಗೆ ಒಂದು ಕ್ಷಣ ತಲೆ ತಿರುಗಿದಂತಾಯಿತು. ಮರುಕ್ಷಣವೇ ಚೇತರಿಸಿಕೊಂಡು. ಒಮ್ಮೆ ಸುತ್ತಮುತ್ತ ನೋಡಿ, ಯಾರೂ ಪರಿಚಯಸ್ಥರಿಲ್ಲವೆಂದು ಖಚಿತ ಪಡಿಸಿಕೊಂಡು, ದಾಪುಗಾಲು ಹಾಕುತ್ತಾ, ಒಂದು ಸೆಕೆಂಡ್‍ನಲ್ಲಿ ಸೂಸನ್‍ಳ ಮುಂದೆ ಹಾಜರ್ ಆದ.</p>
<p>ಬಹಳ ಹಿಂದಿನ ಸ್ನೇಹಿತೆಯಂತೆ ಮುಗುಳ್ನಗೆ ಬೀರಿದಳು ಸೂಸನ್. ಅವಳ ಸಹೋದ್ಯೋಗಿಗಳೂ ಹಲ್ಲು ಬಿಟರು. ಕನಸೋ? ನನಸೋ? ಸೂಸನ್ ಬೀರಿದ<br />ಮಾದಕ ನಗೆಯಿಂದ ಚೇತರಿಸಿಕೊಂಡು ಸುಬ್ಬ ಜೇಬಿನಿಂದ ಹತ್ತು ಡಾಲರ್ ನೋಟನ್ನು ತೆಗೆದು ಹೇಳಿದ "Pಟeಚಿse ಚಿಛಿಛಿeಠಿಣ mಥಿ humbಟe ಜoಟಿಚಿಣioಟಿ oಜಿ ಣತಿo ಜoಟಟಚಿಡಿs oಟಿಟಥಿ miss!" ಸೂಸನ್‍ಳನ್ನು ಮಾತನಾಡಿಸುತ್ತಿದ್ದ ಸುಬ್ಬನ ಕಣ್ಣುಗಳು ಸೂಸನ್‍ಳ ಬಣ್ಣ ಬಳಿದ ಉಗುರುಗಳನ್ನು ನೋಡುತ್ತಿದ್ದವು.</p>
<p>ಖಿhಚಿಟಿಞ ಥಿou veಡಿಥಿ muಛಿh, ತಿe ರಿusಣ goಣ sಣಚಿಡಿಣeಜ. ಅouಟಜ ಥಿou ಠಿಟeಚಿse ತಿಚಿiಣ ಜಿoಡಿ ಛಿhಚಿಟಿge? ಎಂದು ವಿನಂತಿಸಿಕೊಂಡಳು ಸೂಸನ್.</p>
<p>ಆ ವೇಳೆಗೆ ಬೆವರುತ್ತಿದ್ದ ಸುಬ್ಬ ಗಾಬರಿಯಿಂದ, ಗದ್ಗದಿತನಾಗಿ ಹೇಳಿದ, ಓo, ಟಿo! I hಚಿve ಣo go uಡಿgeಟಿಣಟಥಿ, ಠಿಟeಚಿse ಞeeಠಿ ಣhe ಛಿhಚಿಟಿge, mಚಿಥಿ I.... mಚಿಥಿ I.... ವಾಕ್ಯ ಮುಗಿಯುವ ಮುಂಚೆಯೇ ಸುಬ್ಬನ ಧ್ವನಿ ಅಣಗಿಹೋಗಿತ್ತು. ಸೂಸನ್‍ಳ ಮುತ್ತುಗಳ ಹಾದಿ ನೋಡುತ್ತಾ ಕಣ್ಣು ಮುಚ್ಚಿ ಸುಬ್ಬ ನಿಂತಿದ್ದ.</p>
<p>ಸುಬ್ಬನು ಬಿಗಿ ಹಿಡಿದಿದ್ದ ಕೈ ಬೆರಳಿನ ನಡುವೆ ಯಾರೋ ಏನೋ ತುರುಕಿದಂತಾಯಿತು, ಕಣ್ಣು ತೆರೆದಾಗ ಕೋಗಿಲೆಯಂತೆ ಕಳಕಳಿಯಾಗಿ ಹೇಳಿದಳು ಸೂಸನ್ heಡಿe ಚಿಡಿe ಥಿouಡಿ ಞises, ಣhಚಿಟಿಞs, ಛಿome ಚಿgಚಿiಟಿ ಎಂದು.</p>
<p>ತನ್ನ ಹಿಂದೆ ಬಂದ ಮುದುಕರಿಗೆಂದು ಜಾಗ ಮಾಡಿಕೊಟ್ಟು ಸುಬ್ಬ ನಿದ್ದೆಯಲ್ಲಿ ನಡೆಯುವವರಂತೆ ನಡೆದ, ಹತ್ತು ಗಜ ದೂರ ನಿಂತು ತನ್ನ ಬಿಗಿ ಮುಷ್ಟಿಯನ್ನು ತೆಗೆದಾಗ ಕಂಡುಬಂದವು ಸೂಸನ್ ಕೊಟ್ಟಿದ್ದ ಮುತ್ತುಗಳು- ಬೆಳ್ಳಿಯಂತಹ ರಾಪರ್‍ನಲ್ಲಿ ಕುಳಿತಿದ್ದವು ಎರಡು ಊeಡಿsheಥಿs ಞisses.</p>
<p><strong><em>-ಬಾಲಕುಂತಲಂ ಶ್ರೀಧರ</em></strong>(ಅಷ್‍ಕಾಷ್, ವಿಸ್ಕಾನ್ಸಿನ್)</p>
<p>
<strong>ತೊಟ್ಟಿಲು ತೂಗುವ ಕೈ</strong>
</p>
<p>ಒom, ಠಿಟeಚಿse ಜoಟಿ'ಣ ಟeಚಿve me; I ಜoಟಿಣ ಟiಞe ಣo go ಣo ಞiಟಿಜಚಿಡಿ-ತಿoಡಿಟಜ. I ತಿಚಿಟಿಣ ಣo sಣಚಿಥಿ home ತಿiಣh ಥಿou ಠಿಟeಚಿse!</p>
<p>ಅommuಣeಡಿ ಣಡಿಚಿiಟಿ ನಲ್ಲಿ ಕುಳಿತು ಕೆಲಸಕ್ಕೆ ಹೋಗುತ್ತಿದ್ದ ಸರಸುವಿನ ಕಿವಿಯಲ್ಲಿ ಮತ್ತೆ ಮತ್ತೆ ಮೊಳಗುತ್ತಿತ್ತು ಮಗಳು ಜ್ಯೋತಿಯ ಮೊರೆ. ಜ್ಯೋತಿಯ ದೈನ್ಯ ತುಂಬಿದ ಕಣ್ಣುಗಳು ಇನ್ನೂ ತನ್ನನ್ನು ಹಿಂಬಾಲಿಸುತ್ತಿರುವಂತೆ ಭಾಸವಾಗುತ್ತಿತ್ತು. ವಿಹ್ವಲಳಾಗಿ ಕುಳಿತ ಸರಸುವಿನ ಮನಸ್ಸಿನಲ್ಲಿ ಈಗ ನಾನು ಮಾಡಿದ್ದು ಸರಿಯೇ? ಎಂಬ ಪ್ರಶ್ನೆ ಎದ್ದು ಎದ್ದು ಕಾಡುತ್ತಿತ್ತು. ಹೆಣ್ಣಾದವಳಿಗೆ ಮಾತ್ರ ಏಕೆ ಈ ದ್ವಂದ್ವ? ಎಂದು ತನ್ನನ್ನು ಹೆಣ್ಣಾಗಿ ಸೃಷ್ಟಿಸಿದ ದೇವರನ್ನೂ, ಹೆಣ್ಣಿನ ಕೈಯಲ್ಲಿ ಮನೆ, ಮಕ್ಕಳು ಎಂಬ ಬೇಡಿಯನ್ನು ಹಾಕಿದ ಸಮಾಜವನ್ನೂ ಮನಃಪೂರ್ತಿ ನಿಂದಿಸಿದಳು ಸರಸು.</p>
<p><em>ಅಮೆರಿಕನ್ನಡದ ಕತೆಗಳು/೪೧೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೧೩</em><br />ಚಿಕ್ಕಂದಿನಿಂದಲೂ ಸರಸು ಹೋದಲ್ಲಿ ಬಂದಲ್ಲಿ ಜನ ಹೇಳುತ್ತಿದ್ದರು- "ನಿನಗೆ ಸರಸ್ವತಿ ಎಂಬುದು ಅನ್ವರ್ಥ ನಾಮ ಕಣೆ. ಸರಸ್ವತಿಯ ಕಳೆ ಇದೆ ನಿನ್ನ ಮುಖದಲ್ಲಿ"." ಕೇಳಿ ಕೇಳಿ ಬೇಜಾರಾಗಿ ಆ ಹೊಗಳಿಕೆಗೆ ಉಬ್ಬುತ್ತಲೇ ಇರಲಿಲ್ಲ ಸರಸು. ಶಾಲೆಯ ಟೀಚರ್, ಸಂಗೀತದ ಮೇಷ್ಟ್ರು, ಗೆಳತಿಯರು, ಆಜ್ಜಿ ಎಲ್ಲರೂ "ಸರಸ್ವತಿಯ ಅನುಗ್ರಹ ಇದೆ ನಿನ್ನ ಮೇಲೆ""ಎಂದೇ ಹೇಳುತ್ತಿದ್ದರು. ಆದರೂ ಹೊಟ್ಟೆಕಿಚ್ಚಿನ ದೂರದ ಅತ್ತೆಯೋ, ಚಿಕ್ಕಮ್ಮನೋ ಯಾರಾದರೂ ತಮಾಷೆ ಮಾಡುತ್ತಿದ್ದರು- "ನೀನು ಯಾವ ಮೆಡಲ್ ಗೆದ್ದರೇನು? ಎಷ್ಟು ಕಲಿತರೇನು? ದೊಡ್ಡವಳಾದ ಮೇಲೆ ಗಂಡನ ಮನೆಯ ಒಲೆಯ ಬೂದಿ ಗೋರುವುದು ಇದ್ದೇ ಇದೆ." -"ಇಲ್ಲವಲ್ಲ ಈಗೆಲ್ಲ gಚಿs sಣove ಬಂದಿದೆ, ಬೂದಿ ತಂದೇ ಇಲ್ಲ ನಾನು" ಎಂದು ಸಿಟ್ಟಿನಿಂದ ಉತ್ತರಿಸುತ್ತಿದ್ದಳು ಸರದು. ಏನೇ ಆದರೂ ತಾಯಿ, ತಂದೆ ಮಾತ್ರ ಅವಳ ಪ್ರತಿಭೆಯನ್ನು, ಚೈತನ್ಯವನ್ನು ಪ್ರೋತ್ಸಾಹಿಸುತ್ತಿದ್ದರು- ಮುಂದುವರಿಯಲು ಉತ್ತೇಜನ ಕೊಡುತ್ತಿದ್ದರು.</p>
<p>ಆದರೂ ತಾನು ಮೆಡಿಕಲ್ ಸೇರುತ್ತೇನೆ ಎಂದಾಗ ಅಮ್ಮ ಅಪ್ಪ ಇಬ್ಬರೂ ಒಟ್ಟಿಗೇ ಹೇಳಿದರು- ಯಾಕೆ ಸರಸು? ನೀನು ಡಾಕ್ಟರಾಗಿಬಿಟ್ರೆ ಮುಂದೆ ಇಡೀ ಜೀವನ ಹೊರಗೆ ಕೆಲಸಕ್ಕೆ ಹೋಗಲೇಬೇಕು. ಇಲ್ಲದಿದ್ದರೇ ನಿನಗೇ ಅಸಮಾಧಾನವಾಗುತ್ತೆ. ಆದರೂ ಹೆಣ್ಣಾದವಳಿಗೆ ಸಂಪೂರ್ಣತೆ, ಸಂತೃಪ್ತಿ ಸಿಕ್ಕುವುದು ಹೆಣ್ತನದ ಜವಾಬ್ದಾರಿಯನ್ನು- ಹೆಂಡತಿಯಾಗಿ, ತಾಯಿಯಾಗಿ- ಸಮರ್ಥವಾಗಿ ನಿರ್ವಹಿಸಿದಾಗ. ಹೊರಗಿನ ಕೆಲಸ, ಈ ಕೆಲಸ ಎರಡನ್ನೂ ಸರಿಯಾಗಿ ಮಾಡಿ ಪೂರೈಸುತ್ತೇನೆ ಎಂಬ ಮಾತು ಕನಸು ಮಾತ್ರ."</p>
<p>ಇದೇ ಅಮ್ಮ, ಅಪ್ಪ ಅಣ್ಣನಿಗೆ ಮಾಕ್ರ್ಸ್ ಚೆನ್ನಾಗಿ ಬಂದಿರದಿದ್ದರೂ ಜoಟಿಚಿಣioಟಿ ಕೊಟ್ಟು meಜiಛಿಚಿಟ ಛಿoಟಟege ಗೆ ಸೇರಿಸಿರಲಿಲ್ಲವೆ? ಸಿಟ್ಟು, ನಿರಾಸೆಯಿಂದ ಅಳುವೇ ಬಂದಿತು ಸರಸುವಿಗೆ.</p>
<p>ಆಗ ಅಪ್ಪ ಹೇಳಿದರು- ನಿನಗೆ ನಿಜವಾಗಿಯೂ meಜiಛಿಚಿಟ ಛಿoಟಟege ಸೇರಬೇಕೆಂದಿದ್ದರೆ ನಾವು ಅಡ್ಡಿ ಬರುವುದಿಲ್ಲ. ಒಟ್ಟಿನಲ್ಲಿ ನಿನ್ನ ಸಂತೋಷ ನಮಗೆ ಮುಖ್ಯ."</p>
<p>ಆದರೂ ಅಮ್ಮ, ಅಪ್ಪ ಬೇಡವೆಂದಮೇಲೆ ಅವರ ವಿವೇಕ, ಅನುಭವ, ಪ್ರಪಂಚಜ್ಞಾನಕ್ಕೆ ಬೆಲೆ ಕೊಡದೆ ತನ್ನ ಹುಡುಗುತನದ ಆರ್ಭಟದಲ್ಲಿ ಮುಂದೆ ಸಾಗಲು ಯಾಕೋ ಹೆದರಿಕೆಯಾಗಿ ಬಿಎಸ್ಸಿ ಮಾಡಿದಳು ಸರಸು. ಎಣಿಸಿದ್ದಂತೆ ಬಿಎಸ್ಸಿ ಪ್ರಥಮ ಶ್ರೇಣಿಯಲ್ಲಿ ಪಾಸಾದಳು.</p>
<p>***</p>
<p>ಈಗ ಮದುವೆಯಾಗಿ ಅಮೆರಿಕಾಗೆ ಬಂದ ಮೇಲೆ ಬೂದಿ ಮುಚ್ಚಿದ<br />ಕೆಂಡದಂತೆ ಹೃದಯದಾಳದಲ್ಲಿ ಅಡಗಿದ್ದ ಆಸೆ ಮತ್ತೆ ಭುಗಿಲೆದ್ದಿತು. ದೇವರು ಕೊಟ್ಟ ಈ ಬುದ್ಧಿ, ಪ್ರತಿಭೆಯನ್ನು ಸದುಪಯೋಗ ಪಡಿಸಿಕೊಳ್ಳುವೆ, ಆತ್ಮತೃಪ್ತಿ ಪಡೆಯುವೆ ಎಂದುಕೊಂಡಳು.</p>
<p>ಮಗಳು ಜ್ಯೋತಿ ಹುಟ್ಟುವುದಕ್ಕೆ ಮುಂಚೆಯೇ ಶುರುವಾಯಿತು ಅವಳ ವ್ಯಾಸಂಗ. ಮಗು ಹುಟಿದ ಮೇಲೆ ಸಂಜೆ ಮತ್ತು ವಾರಾಂತ್ಯದಲ್ಲಿ ಮಾತ್ರ ಛಿouಡಿses ತೆಗೆದುಕೊಂಡು ಒ.Sಛಿ. ಡಿಗ್ರಿ ಪಡೆದಳು ಸರಸು. ಹೆಂಡತಿಯಾಗಿ, ತಾಯಿಯಾಗಿ ಎಷ್ಟೇ busಥಿ ಆಗಿದ್ದರೂ ಇರುವ ಅಲ್ಪ ಸಮಯವನ್ನೇ ಓದಿಗೆ ವಿನಿಯೋಗಿಸಿ ತೆಗೆದುಕೊಂಡ ಎಲ್ಲಾ ಣesಣ ಗಳಲ್ಲೂ ಉತ್ತಮ ಗ್ರೇಡ್ ಬಂದಿತ್ತು. ಯಾವುದೋ ಸುಪ್ತ ಶಕ್ತಿ ನಿನ್ನ ಪ್ರತಿಭೆಯ ಉಜ್ವಲತೆಗೆ ಇದಕ್ಕಿಂತ ಹೆಚ್ಚಿನ ಸಾಕ್ಷಿ ಬೇಕೆ? ಎಂದು ಸವಾಲು ಹಾಕುತ್ತಿತ್ತು.</p>
<p>ಇಷ್ಟು ದಿನದ ಓದಿನಲ್ಲಿ ತಾನಿಲ್ಲದಾಗ ಗಂಡ ರವಿ ಜ್ಯೋತಿಯನ್ನು ನೋಡಿಕೊಂಡಿದ್ದರಿಂದ ಜ್ಯೋತಿ ಯಾವ ಥರದಲ್ಲೂ ನೊಂದಿರಲಿಲ್ಲ. ಆದರೆ ಈಗ ಕೆಲಸಕ್ಕೆ ಸೇರಬೇಕಾದಾಗ?</p>
<p>ರವಿ ಹೇಳಿದ- ನೀನು ಅಷ್ಟು ಆಸೆ ಪಟ್ಟಿದ್ದರಿಂದ ನಾನೂ ನೀನು ಓದುವುದಕ್ಕೆ ಅಡ್ಡಿ ಮಾಡಲಿಲ್ಲ. ಆದರೆ ಜ್ಯೋತಿಯನ್ನು ಆಚಿಥಿಛಿಚಿಡಿe ಛಿeಟಿಣeಡಿ ನಲ್ಲಿ ಬಿಟ್ಟು ಕೆಲಸಕ್ಕೆ ಹೋಗಬೇಕಾದ ಅವಶ್ಯಕತೆಯಾದರೂ ಏನು ಸರಸು?</p>
<p>ಸರಸು ದೈನ್ಯಳಾಗಿ ಹೇಳಿದಳು - ರವಿ ದಯವಿಟ್ಟು ನನ್ನನ್ನು ಅರ್ಥಮಾಡಿಕೊಳ್ಳಿ. ನನ್ನ ಶಕ್ತಿ, ಪ್ರತಿಭೆಯನ್ನು ಈ ರೀತಿ ಸದ್ವಿನಿಯೋಗಪಡಿಸಿ ಸಾರ್ಥಕತೆಯನ್ನು ಕಾಣಬೇಕು. ನನ್ನ ಬಲದ ಮೇಲೆ ನನ್ನ iಜeಟಿಣiಣಥಿ ನಾನು ಕಂಡುಕೊಳ್ಳಬೇಕು ಎಂಬ ಈ ಬಯಕೆಗೆ ಅಡ್ಡಿ ಬರಬೇಡಿ"</p>
<p>ನಿನ್ನ ಬಾಳಿನಲ್ಲಿ ಯಾವುದಕ್ಕೆ ಪ್ರಾಮುಖ್ಯತೆ? ಜ್ಯೋತಿಗೋ ಅಥವಾ ನಿನ್ನ so ಛಿಚಿಟಟeಜ iಜeಟಿಣiಣಥಿ esಣಚಿbಟishmeಟಿಣ ಗೋ ಎಂಬ ಪ್ರಶ್ನೆ ನೀನೇ ನಿನಗೆ ಹಾಕಿಕೋ. ಇದಕ್ಕಿಂತ ಹೆಚ್ಚು ನಾನು ಏನೂ ಹೇಳಲಾರೆ." ಎಂದು ಗಂಟು ಮುಖ ಮಾಡಿಕೊಂಡು ಹೋಗಿದ್ದ ರವಿ.</p>
<p>ನಿಜ ನನ್ನ ಬಾಳಿನಲ್ಲಿ ಯಾವುದಕ್ಕೆ ಪ್ರಾಮುಖ್ಯತೆ? ಜ್ಯೋತಿ, ನನ್ನತನ ಎರಡನ್ನೂ bಚಿಟಚಿಟಿಛಿe ಮಾಡಬೇಕೆ? ನನಗೆ ಮಾತ್ರ ಯಾಕೆ ಹೀಗೆ? ಗಂಡಾದವನು ತನ್ನ ಪ್ರತಿಭೆಯನ್ನು, ಬಲವನ್ನು ಬುದ್ಧಿ ಶಕ್ತಿಯನ್ನು ಬಂಡವಾಳವಾಗಿ ಮಾಡಿ ಹೆಸರು ಗಳಿಸಬಹುದು, ಪದವಿ ಪಡೆಯಬಹುದು, ಅಧಿಕಾರ ಪಡೆಯಬಹುದು. ಹೆಣ್ಣಿಗೆ ಮಾತ್ರ ಆಗದೆ?</p>
<p>ಆದರೂ ಜ್ಯೋತಿಯ ನಗೆಯಲ್ಲಿ ನಾನು ಕಂಡ ಸಂತೃಪ್ತಿ ಯಾವ ಕೆಲಸದಲ್ಲಿ<br /><em>ಅಮೆರಿಕನ್ನಡದ ಕತೆಗಳು/೪೧೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೧೫</em><br />ಸಿಕ್ಕೀತು? ಅವಳನ್ನು ಜಚಿಥಿಛಿಚಿಡಿe ಛಿeಟಿಣಡಿe ಪಾಲು ಮಾಡಿ, ಗಳಿಸಿದ ದೊಡ್ಡ ಚೆಕ್ ಎಂದಾದರೂ ಅವಳ ನಗೆಯನ್ನು ಖರೀದಿಸೀತೇ? ಒಂದು ಮಗುವಿನ ತಾಯಿಯಾಗಿ, ಒಬ್ಬನ ಮೆಚ್ಚಿನ ಮಡದಿಯಾಗಿ ನಾನು ಕಾಣದ iಜeಟಿಣiಣಥಿ ಹೊರಗೆಲ್ಲಿ ಸಿಕ್ಕೀತು?</p>
<p>***</p>
<p>ಆಫೀಸಿನಲ್ಲಿ ತಾನು ಸಾಧಿಸಿದ ಕಾರ್ಯವನ್ನು ನೋಡಿ ಎಲ್ಲರೂ ಹೊಗಳಿದ್ದರು, ಬೆನ್ನು ತಟ್ಟಿದ್ದರು, ತಾನು ಹೆಮ್ಮೆಯಿಂದ ಬೀಗಿದ್ದೆ. ತನಗೆ ಸದ್ಯದಲ್ಲಿ ಪ್ರೊಮೋಶನ್ ಸಿಕ್ಕಬಹುದೆಂಬ hiಟಿಣ ಕೂಡಸಿಕ್ಕಿತ್ತು.</p>
<p>ಅದೇ ದಿನ ಸಂಜೆ ಜ್ಯೋತಿಯನ್ನು ಮನೆಗೆ ಕರೆದುಕೊಂಡು ಬರುವಾಗ ಬಿಕ್ಕಿ ಬಿಕ್ಕಿ ಅಳುತ್ತಿದ್ದಳು ಜ್ಯೋತಿ,</p>
<p>ಏನಾಯಿತೆ ಜ್ಯೋತಿ?</p>
<p>ಸ್ಕೂಲಿನಲ್ಲಿ ಒಬ್ಬ ನನ್ನನ್ನು ಕ್ಯಾಮಲ್ ಜಾಕಿ ಡಾಟ್‍ಹೆಡ್ ಅಂತ ಕರೆದು ತಮಾಷೆ ಮಾಡ್ತಿದ್ದ.</p>
<p>ಜ್ಯೋತಿಯ ಕಣ್ಣೀರು ಹರಿದ ಕೆನ್ನೆ ಕೆದರಿದ ತಲೆಯನ್ನು ನೋಡಿ ಬೀಗಿದ್ದ ಸರಸು ಬಲೂನಿನಂತೆ ಜeಜಿಟಚಿಣe ಆಗಿಬಿಟ್ಟಳು.</p>
<p>ಟೀಚರ್ ಗೆ ಯಾಕೆ ಹೇಳಲಿಲ್ಲ ನೀನು.</p>
<p>ಹಾಗೆ ಟೀಚರ್‍ಗೆ ಹೇಳಿದರೆ ಎಲ್ಲಾ bಚಿbಥಿ ಅಂತ ಕರೆದು ಣeಚಿse ಮಾಡ್ತಾರೆ.</p>
<p>ಇದೊಳ್ಳೆ ತಮಾಷೆ ಅವರ ಕೈಯಲ್ಲಿ ಹಂಗಿಸಿಕೊಂಡರೂ ಟೀಚರ್‍ಗೆ ಹೇಳುವ ಹಾಗಿಲ್ಲ!</p>
<p>ಹಾಗಾದರೆ ನಾನು ಟೀಚರ್‍ಗೆ ಹೇಳ್ತೀನಿ.</p>
<p>ನೋ ಮಾಮಿ, ಆಮೇಲೆ ನನ್ನ ತಮಾಷೆ ಮಾಡ್ತಾರೆ. ಠಿಟeಚಿse ಇನ್ಮೇಲೆ ನಾನು ನಿಂಗೆ ಇಂಥದೆಲ್ಲ ಹೇಳಲ್ಲ.</p>
<p>ಇದು ಇನ್ನೂ ಕಷ್ಟ, ತನ್ನ ಮನದ ಅಳಲನ್ನು ತಾಯಿಗೆ ಕೂಡ ಹೇಳಲಾಗದ ಮಗಳ ಸಂಕಟ.....</p>
<p>ಸಾರಿ, ಜ್ಯೋತಿ ನಿನಗೆ ಬೇಡವಾದರೆ ನಾನು ಟೀಚರ್‍ಗೆ ಹೇಳಲ್ಲ ಆಯಿತಾ.</p>
<p>ಔ.ಏ. ಎಂದು ನಿಧಾನವಾಗಿ ಸಮಾಧಾನವಾದಳು ಜ್ಯೋತಿ.</p>
<p>ಆದರೆ ಸರಸುಗೆ ಸಮಾಧಾನವಾಗಲಿಲ್ಲ. ನಾನು ಮನೆಯಲ್ಲಿದ್ದರೆ ಹೀಗಾಗುತ್ತಿರಲಿಲ್ಲವೇನೋ ಎಂಬ ಭಾವನೆ ಮುಳ್ಳಿನಂತೆ ಚುಚ್ಚುತ್ತಿತ್ತು.</p>
<p>***</p>
<p>ತೊಟ್ಟಿಲು ತೂಗುವ ಕೈ ರಾಜ್ಯವಾಳಬಲ್ಲದು, ಎಂದು ಎಲ್ಲೋ ಓದಿದ<br />ನೆನಪು. ಅದು ಹೇಗೆ ಸಾಧ್ಯ, ಏಕೆಂದರೆ ತೊಟ್ಟಿಲು ತೂಗುವ ಕೆಲಸ ನಿರಂತರವಾದದ್ದಲ್ಲವಾದರೂ ಹೆಣ್ಣಿನ ಪ್ರಬುದ್ಧ ಜೀವನದ ಬಹುಭಾಗವನ್ನು ಆಕ್ರಮಿಸುವಂತಹದು. ಒಮ್ಮೆ ತೂಗಿ ಮತ್ತೆ ಬಿಟ್ಟು ಹೋದರೆ ಮಗುವಿನ ಅಳು ಬಾ, ಎಂದು ಕರೆದು ಹಿಂಬಾಲಿಸದೆ? ಆದರೆ ರಾಜ್ಯವಾಳುವ ಕೆಚ್ಚು, ಗಂಡಸುತನ ಇರುವ ಹೆಂಗಸು ತೊಟ್ಟಿಲು ತೂಗುತ್ತಲೇ ಇರಬೇಕೆ, ಅವಳ ಎಲ್ಲಾ ಶೌರ್ಯ, ಪೌರುಷ ಕೊಚ್ಚೆಯಲ್ಲಿ ಬಿದ್ದ ನೀರಿನಂತೆ ವ್ಯರ್ಥವಾಗಬೇಕೆ?</p>
<p>***</p>
<p>ಮರುದಿನ ಶಾಲೆಯಿಂದ ಬರುವಾಗ ಒಳ್ಳೆ ಮೂಡ್‍ನಲ್ಲಿದ್ದಳು ಜ್ಯೋತಿ. ಉಸ್ಸಪ್ಪಾ ಎಂದು ಉಸಿರುಗರೆದಳು ಸರಸು. ಮನೆಗೆ ಬಂದಾಗ ತನ್ನ ಸಮಾಧಾನ ಅಷ್ಟೇನು ಶಾಶ್ವತವಾದದ್ದಲ್ಲ ಎಂದು ತಿಳಿಯಿತು, ರವಿ ಆಗಲೇ ಮನೆಗೆ ಬಂದು ಮಲಗಿದ್ದ. ಸ್ವಲ್ಪ ಜ್ವರವೂ ಇತ್ತು. ಏನಾಯ್ತು? ಎಂದಳು ಸರಸು ಗಾಬರಿಯಿಂದ.</p>
<p>ಏನಿಲ್ಲ ಕಣೆ, ಜ್ವರ ಅಷ್ಟೇ ಆಯಾಸದಿಂದ ಕಣ್ಣು ಮುಚ್ಚಿದ ರವಿ.</p>
<p>ರವಿ ಈಗ ಒಂದು ತಿಂಗಳಿಂದ ಬೇಜಾರಿನಲ್ಲಿದ್ದ. ತಾನು ಕಷ್ಟಪಟ್ಟು ಕೆಲಸ ಮಾಡಿಯೂ ಈ ಸಾರಿ ಡಿಚಿise ನಲ್ಲಿ ತನಗೆ ಚಿveಡಿಚಿge ಗಿಂತ ಕಡಿಮೆ ಬಂದಿದೆ ಎಂದು ಸರಸು ಹತ್ತಿರ ಒಮ್ಮೆ ಹೇಳಿಕೊಂಡಿದ್ದ ರವಿ. ಮುಂಚಿನಹಾಗಾದರೆ ಆಫೀಸಿನಲ್ಲಿ ಏನಾದರೂ ಜisಚಿಠಿಠಿoiಟಿಣmeಟಿಣ ಆದ ತಕ್ಷಣ ಮನೆಗೆ ಫೋನ್ ಮಾಡಿ ಸರಸುವಿನ ಕೈಲಿ ಕನ್ನಡದಲ್ಲಿ ಇತರರಿಗೆ ಅರ್ಥವಾಗದಂತೆ ಹೇಳಿಕೊಳ್ತಿದ್ದ ರವಿ. ಸರಸು ತನಗೆ ತೋಚಿದ ಸಮಾಧಾನ ಹೇಳುತ್ತಿದ್ದಳು. ಸರಸು ಎಂದರೆ ರವಿಗೆ souಟಿಜiಟಿg boಚಿಡಿಜ ಇದ್ದ ಹಾಗೆ. ಎಷ್ಟೋ ಸಾರಿ ನೀನು ನನ್ನ ಣheಡಿಚಿಠಿisಣ ಎಂದು ಹೇಳಿ ನಗೆಯಾಡುತ್ತಿದ್ದ ರವಿ.</p>
<p>ರವಿಯ ಹಣೆಯ ಮೇಲೆ ಒದ್ದೆ ಬಟ್ಟೆ ಕಟ್ಟಿ ಕೈ ಹಿಡಿದು ಬಳಿಯಲ್ಲಿ ಕುಳಿತಳು ಸರಸು, ನೆನಪುಗಳು ತೇಲಿ ಬಂದವು...</p>
<p>ಊರಿಂದ ತಂದ ಹಾಡಿನ ಟೇಪ್ ಕೇಳುತ್ತಾ ಕುಳಿತಿದ್ದರು ರವಿ-ಸರಸು. -ದುಡಿಮೆಗೆ ದಾಸಿ, ಸಲಹೆಗೆ ಮಂತ್ರಿ, ರೂಪದೆ ಲಕ್ಷ್ಮಿ, ದಯೆಯಲಿ ಧರಣಿ, ಉಣಿಸುವರೆ ಮಾತೆ, ಸುಖದಾತೆ,.... ಎಂದು ಹಾಡು ಕೇಳಿಬರುತ್ತಿತ್ತು. ಆದರ್ಶ ಪತ್ನಿ ಹೇಗಿರಬೇಕೆಂದು ಸಾರುವ ಹಾಡು ಅದು. ಇದ್ದಕ್ಕಿದ್ದಂತೆ ರವಿ ತನ್ನನ್ನು ಹತ್ತಿರ ಎಳೆದು ತಬ್ಬಿ "ನೀನು ನನಗೆ ಇದೆಲ್ಲವೂ ಆಗಿದ್ದೀ ಸರಸು, ನಾನು ಲಕ್ಕಿ" ಎಂದು ಕಣ್ಣಲ್ಲಿ ಕಣ್ಣಿಟ್ಟು ಹೇಳಿ ಹಣೆಯ ಮೇಲೆ ಹಗುರಾಗಿ ಮುತ್ತಿಟ್ಟಿದ್ದ. ಸರಸುವಿನ ಎದೆಯಲ್ಲಿ ಧನ್ಯತಾಭಾವ ತುಂಬಿ ಬಂದು ತಲೆಯನ್ನು ರವಿಯ ಎದೆಯ ಮೇಲೆ ಒರಗಿಸಿದ್ದಳು....</p>
<p><em>ಅಮೆರಿಕನ್ನಡದ ಕತೆಗಳು/೪೧೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೧೭</em><br />ಈಗ ನನ್ನತನದ ಹುಡುಕುವಿಕೆಯಲ್ಲಿ ರವಿಯನ್ನು ತಬ್ಬಲಿ ಮಾಡಿದೆನೆ? ತಿeeಞeಟಿಜ ನಲ್ಲಿ ಅಡಿಗೆ ಮಾಡಿ ಕುಕ್ಕಿಬಿಟ್ಟರೆ ತಿeeಞಜಚಿಥಿs ನಲ್ಲಿ ಯಾವುದಕ್ಕೂ ಟೈಮಿಲ್ಲ, ಇನ್ನು ರವಿಯ ಕಷ್ಟಸುಖಗಳ ವಿನಿಮಯಕ್ಕೆ ಎಲ್ಲಿ ಸಮಯ? ಈಗ ನಾನು ಹೊರಗೆ ದುಡಿದು ಸಾಧಿಸಿದ್ದೇನು? ಎಂಬ ಪ್ರಶ್ನೆ ಮತ್ತೆ ಬೃಹದಾಕಾರವಾಗಿ ಬೆಳೆದು ನಿಂತಿತು.</p>
<p>ರವಿಗೆ ಜ್ವರಕ್ಕೆ ಮಾತ್ರೆ ಕೊಟ್ಟು ಕುಡಿಯಲು ತಿಳಿ ನೀರು ಕೊಟ್ಟಳು. ಮರುದಿನ ಬೆಳಿಗ್ಗೆ ರವಿಗೆ ಇನ್ನೂ ಜ್ವರ ಇತ್ತು.</p>
<p>"ಏನು ಮಾಡಲಿ, ಕೆಲಸಕ್ಕೆ ಹೋಗಲೇ ಬೇಡವೇ, ಎಂದು ರವಿಯನ್ನು ಕೇಳಿದಾಗ ಹೋಗು ಇದ್ದೇನು ಮಾಡ್ತಿ" ಎಂದ.</p>
<p>ಆದರೆ ಅವನ ಮುಖದಲ್ಲಿ ಸ್ಪಷ್ಟವಾಗಿ ಬರೆದಿತ್ತು ಅವನು ಹೇಳದ ಮಾತು- "ನಿನಗೆ ನಿನ್ನ iಜeಟಿಣiಣಥಿ ಛಿಚಿಡಿeeಡಿ ನನಗಿಂತ ಹೆಚ್ಚಾಯಿತೆ?" ನಿರ್ವಾಹವಿಲ್ಲದೆ ಕೆಲಸಕ್ಕೆ ಹೋದಳು ಸರಸು. ಆದರೂ ಏನೋ ಅತೃಪ್ತಿ... ತಪ್ಪಿತಸ್ಥ ಭಾವನೆ. ದೇವರೇ, ಯಾಕೆ ಹೀಗೆ...? -ಹಾಗೂ ಹೀಗೂ ಅರ್ಧ ದಿನ ತಳ್ಳುವುದರಲ್ಲಿ ಫೋನ್ ಬಾರಿಸಿತ್ತು. ಒಡಿs. ಖಚಿvi, ಣhis is ಞiಟಿಜeಡಿತಿoಡಿಟಜ. ಎಥಿoಣhi is ಟಿoಣ ಜಿeeಟiಟಿg ತಿeಟಟ. She hಚಿs ಚಿ ಜಿeveಡಿ -ಸರಿ, ಬಾಸ್‍ನ ಅನುಮತಿ ಕೇಳಹೋದಳು.</p>
<p>Soಡಿಡಿಥಿ, I hಚಿve ಣo go home. ಒಥಿ ಜಚಿughಣeಡಿ is'ಟಿಣ ಜಿeeಟiಟಿg ತಿeಟಟ..</p>
<p>ಮನೆಗೆ ಬರುತ್ತಾ ದಾರಿಯಲ್ಲಿ ಯೋಚಿಸಿದಳು ಸರಸು.....</p>
<p>ಅಮ್ಮ ಹೇಳಿದ್ದು ನಿಜ, ಹೆಣ್ಣಾದವಳಿಗೆ ಸಂತೃಪ್ತಿ ಸಿಕ್ಕುವುದು ಹೆಣ್ತನದ ಜವಾಬ್ದಾರಿಯನ್ನು; ಮಡದಿಯಾಗಿ- ತಾಯಿಯಾಗಿ- ಸಮರ್ಥವಾಗಿ ನಿರ್ವಹಿಸಿದಾಗ. ಹೊರಗಿನ ಕೆಲಸ, ಈ ಕೆಲಸ ಎರಡನ್ನೂ ಸರಿಯಾಗಿ ನಿರ್ವಹಿಸಿ ಪೂರೈಸುತ್ತೇನೆ ಎಂಬ ಮಾತು ಕನಸು ಮಾತ್ರ.</p>
<p>ಮರುದಿನ ರವಿ ಹುಶಾರಾಗಿದ್ದರಿಂದ ಕೆಲಸಕ್ಕೆ ಹೋದ. ಜ್ಯೋತಿಗೆ ಇನ್ನೂ ಸಣ್ಣಗೆ ಜ್ವರ ಇತ್ತು. Sesಚಿme sಣಡಿeeಣ ನೋಡುತಾ ಕುಳಿತಿದ್ದಳು ಜ್ಯೋತಿ.</p>
<p>ಸರಸು ಕೈಯಲ್ಲಿ ಕಾಫಿ ಹಿಡಿದು ನಿರ್ವಿಣ್ಣಳಾಗಿ ಕುಳಿತು ಯೋಚಿಸುತ್ತಿದ್ದಳು- ಕೆಲಸಕ್ಕೆ ರಾಜೀನಾಮೆ ಕೊಡಲೆ, ಬೇಡವೆ.</p>
<p>ಹೇಗೆ ನೋಡಿದರು ಅತೃಪ್ತಿಯೇ ಅವಳ ಹಣೆ ಬರಹವಾಗಿತ್ತು, ಮನೆಯಲ್ಲಿ ಕುಳಿತಾಗ ತನ್ನ ವಿದ್ಯೆ ಬುದ್ಧಿ ಅನ್ಯಾಯವಾಗಿ ತುಕ್ಕು ಹಿಡಿಯುತ್ತಿದೆ ಎಂಬ ಅತೃಪ್ತಿ.</p>
<p>ದುಡಿದಾಗ ತಾಯಿಯಾಗಿ, ಹೆಂಡಾತಿಯಾಗಿ ತನ್ನ ಕರ್ತವ್ಯವನ್ನು ಪೂರ್ಣವಾಗಿ ಪರಿಪಾಲಿಸುತ್ತಿಲ್ಲವೆಂಬ ಅತೃಪ್ತಿ.</p>
<p>ಬಗೆ ಹರಿಯದ ಸಮಸ್ಯೆ. ಕೈಯಲ್ಲಿದ್ದ ಕಾಫಿ ತಣ್ಣಗಾಗಿತ್ತು. Sesಚಿme sಣಡಿeeಣ ನಲ್ಲಿ ಹಾಡೊಂದು ಕೇಳಿಬರುತ್ತಿತ್ತು.</p>
<p>ಙou ಛಿಚಿಟಿ be ತಿhಚಿಣ ಥಿou ತಿಚಿಟಿಣ ಣo be</p>
<p>ಆo ತಿhಚಿಣ ಥಿou ತಿಚಿಟಿಣ ಣo ಜo</p>
<p>ಃeಟieve iಟಿ ಥಿouಡಿseಟಜಿ</p>
<p>ಃeಟive iಟಿ ಥಿouಡಿseಟಜಿ</p>
<p>ವ್ಯಂಗ್ಯ ನಗೆ ಬೀರಿ ತಣಿದ ಕಾಫಿಯನ್ನು ಸಿಂಕ್‍ನಲ್ಲಿ ಸುರುವಿದಳು ಸರಸು.</p>
<p><strong><em>-ನಳಿನಿ ಮೈಯ</em></strong>(ವೆಸ್ಟ್ ಮಾಂಟ್, ಇಲಿನಾಯ್)</p>
<p>
<strong>'ಸಂಜೆ ಆರ'ರ ವಾರ್ತೆಗಳು</strong>
</p>
<p>(ಸುಮಾರು ಹತ್ತು ವರುಷಗಳ ಹಿಂದೆ ಎಲ್ಲೋ ವಿಮಾನದಲ್ಲಿ ಓದಿದ, 'ಬಿಟ್ಟಿ' ಪತ್ರಿಕೆಯಲ್ಲಿದ್ದ ಎರಡು ಪುಟದ ಸಂಭಾಷಣೆಯ ಪ್ರಬಂಧದ ನೆನಪಿನ ಮೇಲೆ ಈ ಸಣ್ಣಕತೆಯನ್ನು ರಚಿಸಿದ್ದೇನೆ. ಆ ಪ್ರಬಂಧದ ಲೇಖಕ ಹಾಗೂ ಪತ್ರಿಕೆಯ ಹೆಸರು ನೆನಪಿಲ್ಲ! ಶಿಥಿಲವಾಗಿ ಅಳವಡಿಸಿಕೊಂಡಿರುವ ರೂಪವನ್ನು ಬಿಟ್ಟರೆ- ಪಾತ್ರ, ಪರಿಸರ ಮತ್ತು ಮಾತುಕತೆಗಳೆಲ್ಲ ನನ್ನವೇ.)</p>
<h೬>
<em></em>
</h೬>
<p>"ಸರೂ, ವಿವೇಕ್, ಊಟಕ್ಕೆ ಬನ್ರೋ! Wಚಿsh ಥಿouಡಿ hಚಿಟಿಜs!"</p>
<h೬></h೬>
<p>"ನೀವು ಬನ್ರಿ ಊಟಕ್ಕೆ. ಮಾಡಿರೋ ಅಡಿಗೆ, ಸಾರು ಆರಿ ಹೋಗುತ್ತೆ. ಆ ಕ್ರಾಸ್‍ವರ್ಡ್ ಆಮೇಲೆ ಮಾಡೋರಂತೆ! ಅಂದ ಹಾಗೆ, ನಮ್ಮ ಮಾವನ ಕಾಗದ ಓದಿದ್ರಾ?"</p>
<p>"ಬಂದೆ ತಾಳೆ..."</p>
<h೬>
<em></em>
</h೬>
<p>
<em>ಅಮೆರಿಕನ್ನಡದ ಕತೆಗಳು/೪೧೮</em>
<br />
<sub> </sub>
<br />
<em>ಅಮೆರಿಕನ್ನಡದ ಕತೆಗಳು/೪೧೯</em>
</p>
<h೬>
<em>ಡಿಚಿvಚಿge ಣhese uಟಿಜಿoಡಿಣuಟಿಚಿಣe viಛಿಣims, ಣhe ಡಿesuಟಣs ಛಿouಟಜ iಟಿಜeeಜ be ಜevಚಿsಣಚಿಣiಟಿg, ಠಿಚಿಡಿಣiಛಿuಟಚಿಡಿಟಥಿ iಜಿ ಟಿo ಣimeಟಥಿ heಟಠಿ is giveಟಿ.."</em>
</h೬>
<p>"ನೆಟ್ಟಗೆ ಕೂತ್ಕೊಳ್ರಿ ! ಎಷ್ಟು ಸರ್ತಿ ಹೇಳ್ಬೇಕು! ಏನ್ರಿ! ಆ ಕಾಗದ ಓದಿದ್ರಾ?"</p>
<h೬></h೬>
<p>"ಏನು? ಕಾಗದಾನಾ!... ಊಟ ಆದ ಮೇಲೆ ನೋಡ್ತೀನಿ,"</p>
<p>"ಐeಚಿve iಣ Sಚಿಡಿu.... ಆoಟಿ'ಣ ಥಿou ಞಟಿoತಿ, ಜಚಿಜ ಟoves ಣo ತಿಚಿಣಛಿh ಣhe ಟಿeತಿs! Iಜಿ ಥಿou ತಿಚಿಟಿಣ, ಥಿou ಛಿಚಿಟಿ ರಿoiಟಿ me ಚಿಟಿಜ ಒಚಿಣಣ ಣo ಠಿಟಚಿಥಿ 'ಉhosಣs iಟಿ ಣhe ಉಡಿಚಿveಥಿಚಿಡಿಜ!"</p>
<p>"ಅಲ್ಲಾ ರೀ, ತೋಟಕ್ಕೆ ಪಂಪು ಸೆಟ್ ಹಾಕಿಸಬೇಕು, ಇಪ್ಪತ್ತೈದು ಸಾವಿರಾನೇ ಆಗುತ್ತೆ. ಸ್ವಲ್ಪ ಸಹಾಯ ಮಾಡು ಅಂತ ಬರೆದಿದ್ದಾರೆ. ಏನಂತೀರ?"</p>
<h೬><u>I</u>ಐಔಗಿಇ<u>ಓ</u>ಇW<u>ಙ</u>
<p><em>"ಅomಠಿಟiಛಿಚಿಣiಟಿg ಚಿಜಜiಣioಟಿಚಿಟ ಡಿesಛಿue eಜಿಜಿoಡಿಣs is ಣhe ಛಿoಟಿಣiಟಿuiಟಿg ಜಡಿಚಿughಣ siಣuಚಿಣioಟಿ iಟಿ ಓoಡಿಣh-ಇsಚಿಣeಡಿಟಿ ಂಜಿಡಿiಛಿಚಿ. ಂಛಿಛಿoಡಿಜiಟಿg ಣo meಣeoಡಿoಟogiಛಿಚಿಟ ಜಿoಡಿeಛಿಚಿsಣeಡಿs, ಣhe ಛಿomiಟಿg ಥಿeಚಿಡಿ is ಟiಞeಟಥಿ ಣo be ಚಿs bಚಿಜ ಚಿs ಣhe ಥಿeಚಿಡಿs ಠಿಚಿsಣ, iಜಿ ಟಿoಣ ತಿoಡಿse! heಡಿe is ಚಿ ಡಿeಠಿoಡಿಣ ಜಿಡಿom ಃeಣsಥಿ Whiಣe ಜಿಡಿom ಂಜಿಡಿiಛಿಚಿ.."</em></p>
</h೬>
<p>"ಅದಿರಲ್ರಿ.. ಎಲ್ಲಾದರೂ ಟoಚಿಟಿ ಮಾಡಬೇಕು. ನೀರಿಲ್ಲದೆ ತೋಟ ಏನು ಮಾಡೋಕಾಗುತ್ತೆ! ಹಾಗೇ ಬಿಟ್ರೆ ಇನ್ನೆರಡು ವರುಷದಲ್ಲಿ ಮರುಭೂಮಿ... ಅಷ್ಟೆ!"</p>
<h೬>
<p><br /></p>
</h೬>
<p>"ಇರ್ಲಿ ಬಿಡೆ... ಮೊದಲು ಆ ಕೋಸಂಬ್ರಿ ತಿನ್ನು. ಗಂಟೆ ಕಟ್ಲೆ ತಟ್ಟೆ ಮುಂದೆ ಕೂತು, ಪಂಚಾಯತಿ ಮಾಡ್ತೀರ ನೀವಿಬ್ರೂ ! ಗಂಟಲೊ ಸೂಜಿಗಂಟಲೊ?....</p>
<h೬>
<p>"ಆಡಿiಟಿಞ some ತಿಚಿಣeಡಿ, guಥಿs ! ಆoಟಿ'ಣ shouಣ!. ಊoತಿ mಚಿಟಿಥಿ ಣimes I hಚಿve ಣo ಥಿeಟಟ ಚಿಣ ಥಿou ಟಿoಣ ಣo shouಣ!.."</p>
<p><em></em></p>
</h೬>
<p>"ಆ್ಹ... ಕೋಸಂಬ್ರಿ! ಏನು ವಿಶೇಷ ಇವತ್ತು? Is iಣ mಥಿ biಡಿಣhಜಚಿಥಿ?"</p>
<p>"ಚೆನ್ನಾಯ್ತು..... ರಾಂ ನವಮಿ ಅಂತ ಆಗ್ಲೇ ಹೇಳಿಲ್ವೇ! ನಿಮಗಂತು ಏನೂ ನೆನಪಿರೋಲ್ಲ... ಅದರಲ್ಲೂ ನಾನು ಹೇಳಿದ್ದು ಎಲ್ಲಿ ನೆನಪಿರುತ್ತೆ!..... ಅಂದ ಹಾಗೆ, ದೇವಸ್ಥಾನಕ್ಕೆ ಇಪ್ಪತ್ತೈದು ಡಾಲರ್ ಕಳುಹಿಸಿದ್ದೀನಿ. ಇವರುಗಳ ಹೆಸರಲ್ಲಿ ಅರ್ಚನೆ ಮಾಡ್ಲಿ ಅಂತ. ವಿವೇಕನ ನಕ್ಷತ್ರ ಪೂರ್ವಾಭಾದ್ರ ತಾನೆ! ಮುಂದಿನ ಸಲ ಮನೆಗೆ ಹೋದಾಗ ಸರೂ ಜಾತಕ ಮಾಡಿಸಬೇಕು. ಮರೀಬೇಡಿ...</p>
<p>ನಾನೂ ಸರಿ, ನಿಮಗೆ ಹೇಳಿದ್ರೆ ಚೆನ್ನಾಯ್ತು!..."</p>
<h೬>Wheಟಿ ಜಚಿಜ is soಟviಟಿg ಚಿ ಛಿಡಿossತಿoಡಿಜ ಠಿuzzಟe, oಟಿe ಛಿಚಿಟಿ ಡಿob ಣhe uಟಿiveಡಿse, he ತಿouಟಜಟಿ'ಣ ಞಟಿoತಿ!.. Sಠಿeಚಿಞiಟಿg oಜಿ ಣhe uಟಿiveಡಿse, ಜಚಿಜ, ಛಿouಟಜ ತಿe buಥಿ ಣhಚಿಣ ಓiಟಿಣeಟಿಜo gಚಿme, ಅouಟಿqueಡಿoಡಿs oಜಿ ಣhe uಟಿiveಡಿse, ಜಿoಡಿ ಖಂಒ ಓಂಗಿಔಒI.. oಡಿ ತಿhಚಿಣeveಡಿ iಣ is! .. ಒom ಣoಟಜ ಣhಚಿಣ she ತಿouಟಜ geಣ US ಣoಥಿs ಜಿoಡಿ ಚಿಟಟ Iಟಿಜiಚಿಟಿ hoಟiಜಚಿಥಿs, ಣoo, ಥಿou ಞಟಿoತಿ.."</h೬>
<p>"ಆ್ಹ..... ತಿhಚಿಣ ತಿಚಿs iಣ!"</p>
<h೬>"ಔಟಿಟಥಿ iಜಿ ಥಿou behಚಿve, siಟಟಥಿ!... ಖಿhಚಿಣ is ತಿhಚಿಣ she sಚಿiಜ. ಆiಜಟಿ'ಣ ಥಿou mom? Iಜಿ ಥಿou geಣ ಓiಟಿಣeಟಿಜo, I ತಿಚಿಟಿಣ someಣhiಟಿg ಣoo.. ಐeಣ's go ಣo ಖಿoಥಿs ಖ Us ಣhis ತಿeeಞeಟಿಜ".</h೬>
<p><em>ಅಮೆರಿಕನ್ನಡದ ಕತೆಗಳು/೪೨೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೨೧</em><br />"ಹ್ಹಾ... ಹ್ಹಾ... I goಣ iಣ! ಇವನು Uಟಿiveಡಿse ಅಂದಾಗ ಹೊಳೀತು. ಏನು ಗೊತ್ತಾ ಉತ್ತರ, "UಖSಂ ಒಂಎಔಖ" "USಂ" ಅಂದರೆ ಂಒಇಖIಅಂ.. 'UಖSಂ ದಲ್ಲಿ USಂ ಇದೆ ನೋಡು! Uಡಿsಚಿ ಒಚಿರಿoಡಿ ನಮ್ಮ ಸಪ್ತಋಷಿ ಮಂಡಲದಲ್ಲಿರೋ ರಾಶಿ.. ಆಕಾಶದಲ್ಲಿ "Iಟಿ sಠಿಚಿಛಿe!" ಅದೇ ಕಣೆ, ಮದುವೆನಲ್ಲಿ ವಸಿಷ್ಟ ಅರುಂಧತಿ ತೋರಿಸ್ತಾರಲ್ಲ ಆ ಛಿoಟಿsಣeಟಟಚಿಣioಟಿ. ಇಂಗ್ಲೀಷ್‍ನಲ್ಲಿ ಅದಕ್ಕೆ 'ಃig ಃeಚಿಡಿ' ಅಂತಾರೆ. " 'ಃeಚಿಡಿ' ರಷ್ಯಾದ Sಥಿmboಟ ಹಾಗಾಗಿ, ಉತ್ತರ 'UಖSಂ ಒಂಎಔಖ!'"</p>
<h೬>
<em>ಂs ouಡಿ eಛಿoಟಿomiಛಿ eಜiಣoಡಿ Sಣeveಟಿ ಖoseಟಿbuಡಿg ಡಿeಠಿoಡಿಣs, mosಣ exಠಿeಡಿಣs seem ಣo ಜಿeeಟ ಣhಚಿಣ uಟಿಣiಟ ಣhe US buಜರಿeಣ ಜeಜಿiಛಿiಣ is ಛಿuಡಿಣಚಿiಟeಜ ಡಿಚಿಣheಡಿ ಜಡಿಚಿsಣiಛಿಚಿಟಟಥಿ, ಣhe eಛಿoಟಿomiಛಿ ಜಿuಣuಡಿe ತಿouಟಜ ಡಿemಚಿiಟಿ gಟoomಥಿ.."</em>
</h೬>
<p>"ಚೆನ್ನಾಗಿದೆ, ನಿಮ್ಮ ಕ್ರಾಸ್ ವರ್ಡ್... ನಾನು ಹೇಳಿದ ಹಾಗೆ, ನೀರಿಲ್ಲದೇ ಅಡಿಕೆ ಏನು ಮಣ್ಣು ಬರುತ್ತೆ ಅಷ್ಟೆ. ಹ್ಯಾಗಾದ್ರೂ ಮಾಡಿ ಮಾವನಿಗೆ ಕಳುಹಿಸೋಣ ಕಣ್ರಿ. ನಮ್ಮ ದೇಶದಲ್ಲಂತೂ ಮುಟ್ಟಿದ್ದಕ್ಕೆಲ್ಲ ದುಡ್ಡು. ಈಗ ತಗೊಂಡ್ರೂ ತೀರಿಸದೆ ಬಿಡ್ತಾರಾ!"</p>
<p>"ಏನಾದ್ರು ಮಾಡೋಣ ಕಣೆ.... ಆoಟಿ'ಣ ತಿoಡಿಡಿಥಿ"</p>
<p>"ನಾಳೇನೇ ಅವರಿಗೆ ಕಾಗದ ಬರೀತೀನಿ. ನಿಮ್ಮ ನಮಸ್ಕಾರ ತಿಳಿಸ್ತೀನಿ. ಅಂದ ಹಾಗೆ, ನಿಮಗೆ ಆಶಿರ್ವಾದಗಳು ಅಂತ ಬರೆದಿದ್ದಾರೆ."</p>
<h೬>
<p>"ಔh gಡಿoss!"</p>
<p>"ಓoಣhiಟಿg 'gಡಿoss' ಚಿbouಣ iಣ.. ಥಿou ಜoಟಿ'ಣ ಡಿeಚಿಟಟಥಿ 'eಚಿಣ ಉiಣಚಿ', sಣuಠಿiಜ .. ಆಚಿಜ sಚಿiಜ, iಣ is oಟಿಟಥಿ ಚಿ ಛಿಡಿossತಿoಡಿಜ, ಜoಟಿ'ಣ ಥಿou see!"</p>
</h೬>
<p>"ಲೋ ಸುಮ್ಮ ಸುಮ್ಮನೆ ಅವಳನ್ನ ರೇಗಿಸಬೇಡವೋ.. 'ಆಟದವನಿಗೆ ದೀವಿಟಿಗೆಯವನ ಮೇಲೆ ಕಣ್ಣು' ಅಂದ್ಹಾಗೆ, ಯಾವಾಗ್ಲು ಏನಾದ್ರು ಅಂತಿರ್ತಾನೆ... ಇವಳ ಕಣ್ಣಿನಲ್ಲಿ ಗಂಗಾವತರಣ!</p>
<h೬>ಊe ಚಿಟತಿಚಿಥಿs ಛಿಚಿಟಟs me ಟಿಚಿmes ! .. ಃoಥಿs! ಒom, ಛಿouಟಜ ತಿe sತಿiಣಛಿh ಣo ಣhe 'ಅosbಥಿ Shoತಿ'?"</h೬>
<p>"ಯಾಕ್ರಿ.... ಮಜ್ಜಿಗೆ ಬೇಡವಾ? ನಾಳೆ ಐuಟಿಛಿh ಗೆ ಚಿತ್ರಾನ್ನ ಡಬ್ಬಕ್ಕೆ ಹಾಕಲಾ?"</p>
<p><h೬>"Iಣ is quiಣe simಠಿಟe, ಜಿeಟಟoತಿs! Wheಟಿ ಥಿou uಟಿsಛಿಡಿಚಿmbಟe ಣhe ಣತಿo ತಿoಡಿಜs, 'ಂಣe ಉiಣಚಿ'.. Whಚಿಣ ಜo ಥಿou geಣ? 'ಂgiಣಚಿಣe' ಖಿhಚಿಣ is ಣhe ಚಿಟಿsತಿeಡಿ!<br />'ಂgiಣಚಿಣe' ಚಿಟso meಚಿಟಿs 'ಜisಣuಡಿbiಟಿgಟಥಿ'. Is iಣ ಟಿoಣ? We ಟಿoತಿ hಚಿve ಚಿ soಟuಣioಟಿ!""ಅooಟ!"</p>
<p>"ಆಚಿಜ, is ಚಿgiಣಚಿಣioಟಿ ಚಿ soಟuಣioಟಿ?"</p>
<p>"ಔಟಿಟಥಿ iಟಿ ಣhe ಛಿಡಿossತಿoಡಿಜ, ಥಿou moಡಿoಟಿ! ಂsಞ mom, iಜಿ ಥಿou ತಿಚಿಟಿಣ."</p>
</h೬>
<p>"ಮತ್ತೆ ಪುನಃ ಶುರು ಮಾಡಿದ್ರಲ್ಲೋ! ಊಟ ಮಾಡಿದ ಜಾಗ ಅಟeಚಿಟಿ ಮಾಡಿ, ಉo ಜಿiಟಿish ಥಿouಡಿ home ತಿoಡಿಞ."</p>
<h೬>
<em></em>
<p>"ಒom, I hಚಿಣe.. homeತಿoಡಿಞ!"</p>
<p>"ಂಒಇಓ ! ಖಿhಚಿಣ is oಟಿe ಣhiಟಿg I ಚಿgಡಿee ತಿiಣh ಥಿou!!"</p>
</h೬>
<p><strong><em>-ಡಾ| ಟಿ. ಎನ್. ಕೃಷ್ಣರಾಜು</em></strong>(ಷಿಕಾಗೋ, ಇಲಿನಾಯ್)</p>
<p>
<strong>ಸರಿಯೋ ತಪ್ಪೋ</strong>
</p>
<p>ಅನಂತನನ್ನು ನೋಡಿದ್ದು ಬಾಸ್ಟನ್ನಿನಲ್ಲಿ. ಅವನು ಆಗಲೇ Ph.ಆ. ಯನ್ನು ಮುಗಿಸಿ ಹೆಚ್ಚಿನ ಪರಿಶೋಧನೆ ಮಾಡಲು ಹಾರ್ವರ್ಡ್ ವಿಶ್ವವಿದ್ಯಾನಿಲಯಕ್ಕೆ ಬಂದಿದ್ದ. ಅವನನ್ನು ನಾನು ಕೇಂಬ್ರಿಡ್ಜಿಗೆ ಯಾವುದೋ ಸೆಮಿನಾರಿಗೆ ಹೋಗಿದ್ದಾಗ ಭೇಟಿ ಮಾಡಿದೆ. ನಾವು ಅದೂ ಇದೂ ಮಾತಾಡುತ್ತಿದ್ದಾಗ ಅವನೂ ನಾನೂ ಒಂದೇ ಸಮಯದಲ್ಲಿ ಒಂದೇ ಸ್ಕೂಲಿನಲ್ಲಿ ವ್ಯಾಸಂಗ ಮಾಡುತ್ತಿದ್ದೆವೆಂದು ತಿಳಿದು ಬಂತು. ಅವನು ಬಹಳ ಮುಂಚೆಯೇ ಪ್ರೌಢ ವಿದ್ಯಾಭ್ಯಾಸವನ್ನು ಮುಗಿಸಿದ್ದ. ನಾನು ಇನ್ನೂ Ph.ಆ. ವಿದ್ಯಾರ್ಥಿಯಾಗಿ ಕಷ್ಟಪಡುತ್ತಿದ್ದೆ. ನಾನೂ ಮತ್ತು ನನ್ನ ಸ್ನೇಹಿತರೂ ಅವನನ್ನು ಆಗಾಗ್ಗೆ ಸಂಧಿಸುತ್ತಿದ್ದೆವು. ಹೊರಗಡೆ ಊಟಕ್ಕೆ ಹೋಗುತ್ತಿದ್ದುದೂ ಉಂಟು, ಅವನನ್ನು ಒಂದೆರಡು ಸಲ ಊಟಕ್ಕೂ ಕರೆದಿದ್ದೆ. ಅವನು ಸಾದು. ಕಪ್ಪಿಲ್ಲದಿದ್ದರೂ, ಕಪ್ಪಿಗೆ ಸೇರಿದವನೇ, ಅವನು ಸಣ್ಣಗೆ ಸುಮಾರು ೫.೮ ಉದ್ದ ಇದ್ದ. ನನಗೆ ಅವನು ಅಷ್ಟು ಆಕರ್ಷಕವಾಗಿ ಕಾಣದಿದ್ದರೂ, ಅಮೆರಿಕದ ಹುಡುಗಿಯರು ಅವನು ಬಹಳ ಸ್ಪುರದ್ರೂಪಿ<br /><em>ಅಮೆರಿಕನ್ನಡದ ಕತೆಗಳು/೪೨೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೨೩</em><br />ಎಂದು ಹೇಳುತ್ತಿದ್ದರು. ಅವನಿಗೆ ಹುಡುಗಿಯರನ್ನು ಕಂಡರೆ ಸ್ವಲ್ಪ ನಾಚಿಕೆಯೆಂದೇ ಹೇಳಬೇಕು. ನಾನೂ ಅವನೂ ಬಾಸ್ಟನ್ನಿನಲ್ಲಿ ಸುಮಾರು ಎರಡು ವರ್ಷ ಇದ್ದೆವು. ಅವನು ಅಲ್ಲಿಂದ ಸ್ಟಾನ್‍ಫರ್ಡ್ ವಿಶ್ವವಿದ್ಯಾನಿಲಯಕ್ಕೆ ಹೋದಮೇಲೆ ಅವನನ್ನು ನಾನು ಬೊಂಬಾಯಿ ವಿಮಾನ ನಿಲ್ದಾಣದಲ್ಲೇ ನೋಡಿದ್ದು. ನಾನು ವ್ಯಾಸಂಗವನ್ನು ಮುಗಿಸಿಕೊಂಡು ವಾಪಸ್ಸು ನಮ್ಮ ದೇಶಕ್ಕೆ ಹೋಗಿದ್ದೆ. ನಮ್ಮವರ್ಯಾರನ್ನೋ ನೋಡಲು ವಿಮಾನ ಇಲ್ದಾಣಕ್ಕೆ ಹೋಗಿದ್ದಾಗ ಮತ್ತೆ ಅವನ ಭೇಟಿಯಾಯಿತು. ಅವನು ಆ ರಾತ್ರಿ ಜರ್ಮನಿಗೆ ಹೋಗುವವನಿದ್ದ. ಮ್ಯೂನಿಚನ್ ಮ್ಯಾಕ್ಸ್ ಪ್ಲಾಂಕ್ ಇನ್‍ಸ್ಟಿಟ್ಯೂಟ್‍ನಲ್ಲಿ ಅವನಿಗೆ ಪರಿಶೋಧನೆ ಮಾಡಲು ಅವಕಾಶ ಸಿಕ್ಕಿತ್ತು. ಯಾವಾಗಿನ ಹಾಗೆಯೇ ಅವನು ಸ್ನೇಹಪರವಾಗಿ ಮಾತಾಡಿದ. ನಾನು ಅವನೊಡನೆ ನಾನು ಬಾಸ್ಟನ್ ಬಿಟ್ಟಮೇಲೆ ವಾಷಿಂಗ್ಟನ್ ಹೋದುದಾಗಿಯೂ, ಅಲ್ಲಿಂದ ಬೊಂಬಾಯಿಗೆ ಬಂದು ಒಂದು ವಿಜ್ಞಾನ ಸಂಸ್ಥೆಯಲ್ಲಿ ಕೆಲಸ ಮಾಡುತ್ತಿರುವುದಾಗಿಯೂ ತಿಳಿಸಿದೆ. ನನಗೆ ಅವನೊಡನೆ ಹೆಚ್ಚು ಮಾತನಾಡಲು ಅವಕಾಶ ಸಿಕ್ಕಲಿಲ್ಲ. ನಾನು ಎದುರು ನೋಡುತ್ತಿದ್ದ ವಿಮಾನ ಕೆಲವು ನಿಮಿಷಗಳಲ್ಲಿಯೇ ಬರುವುದೆಂದು ತಿಳಿದುದರಿಂದ ಅವನಿಗೆ ಮತ್ತೆ ನೋಡೋಣವೆಂದು ಹೇಳಿ ಬೀಳ್ಕೊಟ್ಟೆ.</p>
<p>ಅನಂತನ ವಿಷಯ ಮತ್ತೆ ಕೇಳಿದ್ದು ನಾವು ಮತ್ತೆ ಅಮೇರಿಕಾಕ್ಕೆ ಬಂದಮೇಲೆ. ನಮ್ಮ ಸ್ನೇಹಿತರ ಮನೆಗೆ ಊಟಕ್ಕೆ ಹೋಗಿದ್ದಾಗ ನಮ್ಮ ಆತಿಥೇಯರು ಅನಂತ ತಮಗೆ ಚೆನ್ನಾಗಿ ಗೊತ್ತೆಂದೂ, ಅವನು ಅಮೆರಿಕಾದ ಬಿಳಿಯ ಹುಡುಗಿಯನ್ನು ಮದುವೆಯಾಗಿರುವುದಾಗಿಯೂ ಹೇಳಿದರು. ಇದನ್ನು ಕೇಳಿ ನನಗೆ ಬಹಳ ಆಶ್ಚರ್ಯವಾಯಿತು. ಇದು ಹೇಗಾಯಿತು? ಅವನು ಸಂಪ್ರದಾಯಸ್ಥರ ಮನೆಯವನು. ಸಸ್ಯಾಹಾರಿ, ಹುಡುಗಿಯರನ್ನು ಕಂಡರೆ ಬಹಳ ನಾಚಿಕೆ ಮತ್ತು ಯಾವ ಹುಡುಗಿಯರಲ್ಲಿಯೂ ಸ್ವಲ್ಪ ಆಸಕ್ತಿಯನ್ನು ತೋರಿಸುವುದನ್ನು ನಾನು ಕಂಡೇ ಇರಲಿಲ್ಲವಲ್ಲಾ ಎನಿಸಿತು. ಆಮೇಲೆ ಅವನಿಗೆ ಎರಡು ಗಂಡು, ಮತ್ತು ಎರಡು ಹೆಣ್ಣು ಮಕ್ಕಳುಗಳು ಇರುವುದಾಗಿ ತಿಳಿಯಿತು. ಅವನು ಮತ್ತೆ ಈ ದೇಶಕ್ಕೆ ಬಂದು ಉತ್ತರದ ಒಂದು ವಿಶ್ವವಿದ್ಯಾನಿಲಯದಲ್ಲಿ ಪ್ರಾಧ್ಯಾಪಕನಾಗಿದ್ದಾನೆಂದು ತಿಳಿಯಿತು. ನಾನೂ ಇಲ್ಲಿನ ಒಂದು ದಕ್ಷಿಣದ ಕಾಲೇಜಿನಲ್ಲಿ ಕಲಿಸುತ್ತಿದ್ದೆ. ನನ್ನ ಮತ್ತು ಅವನ ಪರಿಶೋಧನಾ ವಿಷಯಗಳು ಬೇರೆಯಾಗಿದ್ದರಿಂದಲೂ, ನಾವುಗಳು ಇದ್ದ ಊರುಗಳು ಹತ್ತಿರ ಇರದಿದ್ದರಿಂದಲೂ ಸುಮಾರು ೨೦ ವರ್ಷ ಒಬ್ಬರನ್ನೊಬ್ಬರು ಸಂಧಿಸುವ ಸಂದರ್ಭವದಗಿ ಬರಲೇ ಇಲ್ಲ.</p>
<p>ಈಚೆಗೆ ಅನಂತನಿರುವ ಉತ್ತರದ ಊರಿನಲ್ಲಿ ಒಂದು ಸಮ್ಮೇಳನವು ನಡೆಯಿತು. ನಾನು ಅಲ್ಲಿ ನನ್ನ ಪರಿಶೋಧನೆಯನ್ನು ಒಂದು ಅಧಿವೇಶನದಲ್ಲಿ<br />ಒಪ್ಪಿಸುವುದಕ್ಕೆ ಹೋಗಿದ್ದೆ. ಅನಾಯಾಸವಾಗಿ ಅನಂತನಿರುವ ಊರಿಗೆ ಬಂದಾಗಿದೆ, ಅವನಿಗೆ ಯಾತಕ್ಕೆ ಫೋನ್ ಮಾಡಿ ನೋಡಬಾರದು ಎಂದು ಆವನ ಮನೆಗೆ ಫೋನ್ ಮಾಡಿದೆ. ನನ್ನ ಅದೃಷ್ಟಕ್ಕೆ ಅವನು ಮನೆಯಲ್ಲಿಯೇ ಇದ್ದ, ಅವನೇ ಉತ್ತರಿಸಿದ. ಅವನಿಗೆ ನಾನು ಅವನೂರಿನಲ್ಲಿರುವುದು ಕೇಳಿ ಬಹಳ ಆಶ್ಚರ್ಯವಾಯಿತು. ಅವನು ಮರುದಿನ ಸಾಯಂಕಾಲ ನಾನಿದ್ದ ಹೋಟಲಿಗೆ ಬಂದು ಅವನ ಮನೆಗೆ ಕರೆದುಕೊಂಡು ಹೋಗುವುದಾಗಿ ಹೇಳಿದ. ಅವನು ಹೊತ್ತಿಗೆ ಸರಿಯಾಗಿ ಬಂದಾಗ ಅವನನ್ನು ಗುರುತು ಹಿಡಿಯುವುದು ಇಪ್ಪತ್ತು ವರ್ಶಗಳ ಮೇಲೆಯೂ ಕಷ್ಟವಾಗಲಿಲ್ಲ. ಅವನು ಹೆಚ್ಚು ಕಡಿಮೆ ಹಿಂದೆ ಇದ್ದ ಹಾಗೆಯೇ ಇದ್ದ. ಅವನ ತಲೆ ಸ್ವಲ್ಪ ಬೋಳಾಗಿತ್ತು. ಆ ದಿನ ಆ ಊರಿನಲ್ಲಿ ಬಹಳ ಛಳಿ, ಅವನು ಕಾರನ್ನು ಲಾಯದಲ್ಲಿ ನಿಲ್ಲಿಸಿದ. ನಾವು ಅಲ್ಲಿನ ಬಾಗಿಲಿನಿಂದಲೇ ಒಳಗಡೆ ಹೋದೆವು. ಅವನ ಹೆಂಡತಿ ಐರೀನ್ ನನ್ನನ್ನು ಸ್ವಾಗತಿಸಿದಳು. ಅವರಿಗೆ ಈಗ ಐದು ಮಕ್ಕಳಿದ್ದರು. ದೊಡ್ಡ ಮಕ್ಕಳುಗಳೂ ಕಾಲೇಜಿನಲ್ಲಿ ಓದುತ್ತಿದ್ದರು. ಕೊನೆಯ ಮಗ ಸುಧಾಮನಿಗೆ ಒಂಬತ್ತು ವರ್ಷ, ಅವನಿಗೆ ಹುಷಾರಿರಲಿಲ್ಲ. ಐರೀನ್ ನಮಗೆ ತಿನಿಸು ಪಾನೀಯಗಳನ್ನು ಕೊಟ್ಟು ಮಗನಿಗೆ ಔಷಧಿ ಕೊಟ್ಟು ಮಲಗಿಸಲು ಒಳಗೆ ಹೋದಳು. ಅನಂತನ ಮುಖ ಮೋಡ ಕವಿದಂತಿತ್ತು. ಅವನು ಯಾವುದೋ ಚಿಂತೆಯಲ್ಲಿ ಮುಳುಗಿದಂತಿತ್ತು. ನನ್ನ ಮುಖವನ್ನು ಕಾಣುತ್ತಲೇ ಅಣೆಕಟ್ಟು ಒಡೆದ ಕೆರೆಯಂತೆ ಅವನು ನಿಲ್ಲಿಸದೇ ಒಂದೇಸಮನೆ ಮಾತಾಡುತ್ತಾ ತನ್ನ ಸಂಕಟವನ್ನು ತೋಡಿಕೊಂಡು ಹೇಳಿದ್ದು, ನಾನು ಗಮನಿಸಿದ್ದೂ, ಮತ್ತು ನನ್ನ ಊಹೆಗಳ ಫಲಿತಾಂಶ ಈ ಕಥೆ.</p>
<p>ಐರೀನ್ ಶ್ರೀಮಂತ ಕುಟುಂಬದಿಂದ ಬಂದ ಏಕಮಾತ್ರ ಪುತ್ರಿ. ಅವಳ ತಾಯಿ ಲಾಸ್ ಎಂಜಲೀಸ್‍ನಲ್ಲಿ ಇದ್ದು, ಆಗಾಗ್ಗೆ ಮಗಳ ಮನೆಗೆ ಬಂದು ಹೋಗುತ್ತಿದ್ದರು. ಮೊಮ್ಮಕ್ಕಳಿಗೆ ಅಜ್ಜಿಯನ್ನು ಕಂಡರೆ ಬಹಳ ಪ್ರೀತಿ ಮತ್ತು ವಿಶ್ವಾಸ. ಆಕೆಯ ಹೆಸರು ಮಾರ್ಗರೇಟ್. ಆಕೆ ವಿದ್ಯಾವಂತೆ ಮತ್ತು ಸುಸಂಸ್ಕೃತಳು. ಆಕೆಯ ಮೊದಲ ಗಂಡ ಐರೀನ್ ತಂದೆ, ತೀರಿಕೊಂಡ ನಂತರ ಎರಡನೆಯ ಮದುವೆಯನ್ನು ಮಾಡಿಕೊಂಡಿದ್ದರು. ಎರಡನೆಯ ಗಂಡನನ್ನೂ ಕಳೆದುಕೊಂಡ ನಂತರ ತನ್ನ ದೊಡ್ಡ ಮನೆಯನ್ನು ಮಾರಿ ಒಂದು ಕಂಡೋಮಿನಿಯಂ ಖರೀದಿ ಮಾಡಿ ಅದರಲ್ಲಿ ವಾಸವಾಗಿದ್ದರು. ಮಗಳೂ, ತಾಯಿಯೂ ಬಹಳ ಅನ್ಯೋನ್ಯವಾಗಿ ಹೊಂದಿಕೊಂಡಿದ್ದರು. ಐರೀನ್ ಸ್ಟಾನ್‍ಫರ್ಡ್ ವಿಶ್ವವಿದ್ಯಾನಿಲಯದಲ್ಲಿ ವಾಸ್ತುಶಿಲ್ಪ ಶಾಸ್ತ್ರದಲ್ಲಿ ಪದವೀಧರಳಾಗಿದ್ದಳು. ಅವಳು ಕೆಲಸ ಮಾಡುತ್ತಿರಲಿಲ್ಲ. ಅವಳನ್ನು ನೋಡಿದರೆ ಬಹಳ ಸಾತ್ವಿಕೆಯಾಗಿ, ಗಂಭೀರವಾಗಿ ಕಂಡಳು. ಅವರ ಮನೆಯಲ್ಲಿ ಎಲ್ಲರೂ ಸಸ್ಯಾಹಾರಿಗಳು. ಅವರ ಮನೆಯಲ್ಲಿ ಭಾರತಕ್ಕೆ ಸಂಬಂಧಪಟ್ಟ ದೊಡ್ಡ<br /><em>ಅಮೆರಿಕನ್ನಡದ ಕತೆಗಳು/೪೨೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೨೫</em><br />ಪುಸ್ತಕ ಭಂಡಾರವೇ ಇತ್ತು. ಐರೀನ್ ಭಾರತದ ವಿಷಯವಾಗಿ ಬಹಳ ಓದಿದ್ದಳು. ಅವಳಿಗೆ ಮಕ್ಕಳನ್ನು ಕರೆದುಕೊಂಡು ಭಾರತಕ್ಕೆ ಹೋಗಬೇಕು, ಭಾರತದ ಅಜ್ಜಿ, ಅತ್ತೆಯರನ್ನು ಪರಿಚಯ ಮಾಡಿಕೊಡಬೇಕೆಂದು ಬಹಳ ಆಸೆ. ಆದರೆ, ಅವರ ಕಡೆಯಿಂದ ಕರೆ ಬಂದೇ ಇರಲಿಲ್ಲ. ಅನಂತನೇ ತಾನು ತನ್ನ ಮಕ್ಕಳನ್ನು ಮತ್ತು ಹೆಂಡತಿಯನ್ನು ಕರೆದುಕೊಂಡು ಬರುತ್ತೇನೆಂದು ಬರೆದುದಕ್ಕೆ ಅವನ ತಂಗಿ ಜಾನಕಿ ಬೇಡವೆಂದು ಬರೆದಿದ್ದಳು. ಭಾರತಕ್ಕೆ ಹೋಗುವ ವಿಷಯ ಅಷ್ಟಕ್ಕೇ ನಿಂತಿತ್ತು.</p>
<p>ಅನಂತನ ತಾಯಿ ಆಂಡಾಳಮ್ಮ ಮೈಸೂರು, ಬೆಂಗಳೂರು, ಮದ್ರಾಸು ಬಿಟ್ಟು ಎಲ್ಲೂ ಹೋದುದೇ ಇಲ್ಲ. ಚಿಕ್ಕ ವಯಿಸ್ಸಿನಲ್ಲಿ ಆಕೆ ಸ್ಪುರದ್ರೂಪಿಯಾಗಿದ್ದಿರಬೇಕು, ಬಹಳ ಆಚಾರವಂತಳು, ಮಡಿವಂತಳು. ಕಾಫಿ ಕುಡಿದವಳೇ ಅಲ್ಲ. ಆಕೆಯ ಯಜಮಾನರು ಶೇಷಾಚಾರ್ಯರು ದೈವಾಧೀನರಾಗಿದ್ದರು. ಆಂಡಾಳಮ್ಮನಿಗೆ ೧೦ ವರ್ಷಕ್ಕೆ ೧೨ ವರ್ಷದ ಶೇಷಾಚಾರ್ಯರಿಗೆ ಕೊಟ್ಟು ವಿವಾಹವಾಗಿತ್ತು. ಶೇಷಾಚಾರ್ಯರ ತಂದೆ ಕೃಷ್ಣಮಾಚಾರ್ಯರು ಹೆಸರಾಂತ ಸಂಸ್ಕೃತ ಪಂಡಿತರು. ಅವರ ಪಾಂಡಿತ್ಯವನ್ನು ಕೇಳದವರೇ ಇಲ್ಲ. ಮೈಸೂರು ಮಹಾರಾಜರು ಅವರನ್ನು ಆಸ್ಥಾನ ವಿದ್ವಾಂಸರಾಗಿ ಮೈಸೂರಿಗೆ ಕರೆಸಿಕೊಂಡಿದ್ದರು. ಅರಮನೆಯ ಪಕ್ಕದಲ್ಲೇ ಅವರಿಗೆ ಮನೆಯನ್ನು ಕೊಟ್ಟಿದ್ದರು. ಕೃಷ್ಣಮಾಚಾರ್ಯರ ಕುಟುಂಬ ಕೌಸಲ್ಯಮ್ಮ ತಂಜಾವೂರಿನ ಕೇಶವೈಯ್ಯಂಗಾರರ ಮಗಳು. ಅವರಿಗೆ ೮ ವರ್ಷಕ್ಕೆ ಮದುವೆಯಾಗಿತ್ತು. ಅವರಿಗೆ ವೈದೇಹಿ ಮತ್ತು ಸೀತಾ ಆದಮೇಲೆ ಶೇಷಾಚಾರ್ಯರು ಹುಟ್ಟಿದರು. ಶೇಷ ಅವರಿಗೆ ಮುದ್ದು ಮಗ. ಬುದ್ಧಿವಂತನಾದ ಮಗನಿಗೆ ಮನೆಯಿಲ್ಲಿಯೇ ಸಂಸ್ಕೃತವನ್ನು ಕಲಿಸಿದ್ದರು. ಅವನಿಗೆ ವೇದಾಭ್ಯಾಸವನ್ನು ಸಾಂಗೋಪಾಂಗವಾಗಿ ಮಾಡಿಸಿದ್ದರು. ರಾಮಾಯಣ ಮಹಾಭಾರತಗಳನ್ನು ಅವನ ತಂದೆಯವರೇ ಸ್ವಂತವಾಗಿ ಅವನಿಗೆ ಪ್ರತಿ ದಿನವೂ ಓದುತ್ತಿದ್ದರು. ಅವನಿಗೆ ಅಮರಕೋಶ, ಭಗವದ್ಗೀತೆ ಕಂಠಪಾಠವಾಗಿತ್ತು, ಹೆಣ್ಣು ಮಕ್ಕಳನ್ನು ವೈದಿಕ ಮನೆತನಕ್ಕೆ ಅವರುಗಳಿಗೆ ೧೦ ವರ್ಷವಾಗುತ್ತಲೇ ಮದುವೆ ಮಾಡಿಕೊಟ್ಟಿದ್ದರು. ಮಗನಿಗೆ ವೈದಿಕ ಮತ್ತು ಸಂಸ್ಕೃತ ವಿದ್ಯಾಭ್ಯಾಸವನ್ನು ಮಾಡಿಸಿದ್ದರೂ, ಅವನನ್ನು ಎಲ್ಲ ಮಕ್ಕಳಹಾಗೆಯೇ ಸ್ಕೂಲಿಗೆ ಕಳುಹಿಸಿ ಸ್ಕೂಲ್ ಫೈನಲ್‍ನಲ್ಲಿ ಮೊದಲನೆಯ ತರಗತಿಯಲ್ಲಿ ಉತ್ತೀರ್ಣನಾದ ಮೇಲೆ ಮಹಾರಾಜಾ ಕಾಲೇಜಿನಲ್ಲಿ ಬಿ.ಎ. ವರೆಗೂ ಓದಿಸಿದರು. ಒಬ್ಬನೇ ಮಗ, ತಮ್ಮ ಜೊತೆಯಲ್ಲಿಯೇ ಇರಬೇಕೆಂಬ ಇಚ್ಛೆ ಇದ್ದುದರಿಂದ, ಅವನು ಬೇರೆ ಎಲ್ಲೂ ಹೋಗದೇ ಮೈಸೂರಿನಲ್ಲಿಯೇ ಒಂದು ಕಛೇರಿಯಲ್ಲಿ ಕೆಲಸಕ್ಕೆ ಸೇರಿದ್ದ. ಅವನಿಗೆ ೧೮ ವರ್ಷವಾಗಿದ್ದಾಗ ಆಂಡಾಳಮ್ಮನೊಂದಿಗೆ ವಿವಾಹವಾಗಿತ್ತು. ಆಂಡಾಳಮ್ಮ ೧೪ ವರ್ಷಕ್ಕೆ ಅತ್ತೆ ಮನೆಗೆ ತಂಜಾವೂರು ಜಿಲ್ಲೆಯ ಪನ್ನಂಗುಡಿಯಿಂದ ಬಂದಿದ್ದಳು.<br />ಕೃಷ್ಣಮಾಚಾರ್ಯರು ದೈವಾಧೀನರಾಗುವವರೆಗೂ, ಶೇಷಾಚಾರ್ಯರು ಕುಟುಂಬ ಸಹಿತರಾಗಿ ಮೈಸೂರಿನಲ್ಲೆ ಒಟ್ಟು ಸಂಸಾರದ್ಲೇ ಇದ್ದರು. ಕೌಸಲ್ಯಮ್ಮನವರು ಆಂಡಾಳಮ್ಮ ಅತ್ತೆಯ ಮನೆಗೆ ಬಂದ ೧೦ ವರ್ಷದ ಮೇಲೆ ಕಾಲವಾಗಿದ್ದರು. ಕೃಷ್ಣಮಾಚಾರ್ಯರಿಗೆ ಲಕ್ವ ಹೊಡೆದು ಅವರ ಪತ್ನಿಯವರು ಹೋದ ಒಂದು ವರ್ಷದಲ್ಲೇ ದೈವಾಧೀನರಾಗಿದ್ದರು. ಆಮೇಲೆ ಶೇಷಾಚಾರ್ಯರಿಗೆ ಬೆಂಗಳೂರಿಗೆ ವರ್ಗವಾಗಿತ್ತು. ಅವರು ಬಸವನಗುಡಿಯಲ್ಲಿ ಸ್ವಂತ ಮನೆಯನ್ನು ಕೊಂಡು, ಕುಟುಂಬಸಮೇತವಾಗಿ ಬಂದು ನೆಲೆಸಿದ್ದರು.</p>
<p>ಆಂಡಾಳಮ್ಮ ಮತ್ತು ಶೇಷಾಚಾರ್ಯರಿಗೆ ೫ ಮಕ್ಕಳು; ಎರಡು ಗಂಡು, ಮೂರು ಹೆಣ್ಣು. ಅವರ ಹಿರಿಯ ಮಗ ಅನಂತು ಹುಟ್ಟಿದಾಗ ಆಂಡಾಳಮ್ಮನಿಗೆ ೧೬ ವರ್ಷ ಮಾತ್ರ.</p>
<p>ಇಂತಹ ನಿಷ್ಠಾವಂತ ವೈದಿಕ ಕುಟುಂಬದಲ್ಲಿ ಮೊದಲನೆಯ ಮಗನಾಗಿ ವಂಶೋದ್ಧಾರಕನಾಗಿ ಹುಟ್ಟಿದವ ಅನಂತ. ಅನಂತನಿಗೆ, ಅವನ ಮನೆತನಕ್ಕನುಗುಣವಾಗಿ, ಸಂಸ್ಕೃತವನ್ನು ಅವನ ತಾತನವರೇ ಸ್ವತಃ ಕಲಿಸಿದುದಲ್ಲದೇ, ಸಂಸ್ಕೃತ ಪಾಠಶಾಲೆಗೂ ಕಳುಹಿಸಿದ್ದರು. ಅವನು ಯಥಾನುಸಾರ ಅಮರಕೋಶ ಮತ್ತು ಗೀತವನ್ನು ಕಂಠಪಾಠ ಮಾಡಿದ್ದನು. ಅವನಿಗೆ ೮ ವರ್ಷಕ್ಕೇ ಉಪನಯನವನ್ನು ಮಾಡಿದ್ದರು. ಅವನು ದಿನವೂ ಬೆಳಗ್ಗೆ, ಸಾಯಂಕಾಲ ಸಂಧ್ಯಾವಂದನೆಯನ್ನು ತಪ್ಪದೇ ಮಾಡುತ್ತಿದ್ದ.</p>
<p>ಆಂಡಾಳಮ್ಮನವರ ತಮ್ಮ ಕೃಷ್ಣಯ್ಯಂಗಾರರು ಸರ್ಕಾರದ ಹೈಸ್ಕೂಲಿನ ಉಪಾಧ್ಯಾಯರಾಗಿದ್ದರು. ಅವರು ದಿನಾ ಸಾಯಂಕಾಲ ಅನಂತನಿಗೆ ಪಾಠ ಹೇಳಿಕೊಡುತ್ತಿದ್ದರು. ಅವರು ತಮ್ಮ ಶಿಷ್ಯರನ್ನು ಹುರಿದುಂಬಿಸುವುದರಲ್ಲೂ, ಪಾಠ ಹೇಳುವುದರಲ್ಲೂ ನಿಷ್ಟಾವಂತರು. ಅವರ ನೇತೃತ್ವದಲ್ಲಿ ಅನಂತ ಬಹಳ ನಿಸ್ಸೀಮನಾದ ವಿದ್ಯಾರ್ಥಿಯಾದ. ಹಿಂದೆ ಹೇಳಿದಂತೆ, ಬಹಳ ಚಿಕ್ಕ ವಯಸ್ಸಿಗೇ ಪರೀಕ್ಷೆಗಳಲ್ಲಿ ಮೊದಲನೆಯ ದರ್ಜೆಯಲ್ಲಿ ತೇರ್ಗಡೆಯಾಗಿದ್ದ. ಎಲ್ಲಾ ಯುವಕರ ಹಾಗೆಯೇ ಅವನಿಗೂ ಅಮೆರಿಕಾ ದೇಶಕ್ಕೆ ಬರಬೇಕೆಂಬ ಹಂಬಲ. ಅವನ ವಿದ್ವತ್ತಿಗೆ ಅನುಗುಣವಾಗಿ, ಅವನು ಬೊಂಬಾಯಿನ ತಾತಾ ಇನ್‍ಸ್ಟಿಟ್ಯೂಟ್‍ನಲ್ಲಿ ವಿದ್ಯಾರ್ಥಿಯಾಗಿ ಸೇರಿ, ಗಣಿತಶಾಸ್ತ್ರದಲ್ಲಿ ಬೊಂಬಾಯಿ ವಿಶ್ವವಿದ್ಯಾನಿಲಯದ ಡಾಕ್ಟರೇಟನ್ನು ಸಂಪಾದಿಸಿದ್ದ. ಅಮೆರಿಕಾದ ಹಾರ್ವರ್ಡ್ ವಿಶ್ವವಿದ್ಯಾಲಯ ಅವನಿಗೆ Posಣ ಜoಛಿಣoಡಿಚಿಟ ಜಿeಟಟoತಿshiಠಿ ಅನ್ನು ಅನುಮೋದಿಸಿತ್ತು.</p>
<p>ಅನಂತನು ಬಾಸ್ಟನ್ನಲ್ಲಿದ್ದಾಗ ಹುಡುಗಿಯರು ಅವನೊಡನೆ ಜಚಿಣe ಮಾಡಲು ಇಷ್ಟಪಟ್ಟರೂ, ಅದು ಅವನಿಗೆ ಸೇರುತ್ತಿರಲಿಲ್ಲ. ಕೆಲವು ಹುಡುಗಿಯರು, ಅವನು<br /><em>ಅಮೆರಿಕನ್ನಡದ ಕತೆಗಳು/೪೨೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೨೭</em><br />ಜಚಿಣe ಮಾಡುವುದಿಲ್ಲವೆಂದರೂ , ಕೆಲವುಸಲ ಠಿhoಟಿe ಮಾಡಿ, ಅವನ ನಕಾರವನ್ನು ಕೇಳಿ ನಿರಾಶರಾಗಿ ಆ ಆಸೆಯನ್ನು ಬಿಟ್ಟಿದ್ದರು. ಆದರೆ ಐರೀನ್ ವಿಷಯವೇ ಬೇರೆಯಾಗಿತ್ತು. ಹಾರ್ವರ್ಡ್‍ನಿಂದ ಸ್ಟಾನ್‍ಫರ್ಡ್ ವಿಶ್ವವಿದ್ಯಾನಿಲಯಕ್ಕೆ ಹೋದಾಗ ಅಲ್ಲಿಯೇ ವಾಸ್ತು ಶಿಲ್ಪಶಾಸ್ತ್ರವನ್ನು ಓದುತ್ತಿದ್ದ ಐರೀನ್‍ಳ ಸ್ನೇಹವಾಯಿತು. ಅವಳು ಅವನ ಅಭಿಪ್ರಾಯದಲ್ಲಿ ಮಿಕ್ಕ ಹುಡುಗಿಯರಿಗಿಂತಲೂ ಬೇರೆಯಾಗಿದ್ದಳು. ಐರೀನ್ ಬಹಳ ಸೌಮ್ಯವಾದ ಹುಡುಗಿ, ಮಾತು ಬಹಳ ಮಿತ. ಃಚಿಟಟಡಿoom ಜಚಿಟಿಛಿe ನಲ್ಲಿ, ಕುಡಿಯುವುದರಲ್ಲಿ ಇಷ್ಟವಿರಲಿಲ್ಲ. ಅವಳಿಗೆ ಶಾಸ್ತ್ರೀಯ ಸಂಗೀತದಲ್ಲಿ ಬಹಳ ಆಸಕ್ತಿ. ಯಾವ ಹೆಣ್ಣಿನ ಸ್ನೇಹವನ್ನೂ ಬಯಸದೇ ಇದ್ದ ಅನಂತ, ಐರೀನ್ ಪ್ರೇಮವನ್ನು ಇಚ್ಛಿಸಿದ. ಅವನು ಅದನ್ನು ತಡೆಯಲು ಎಷ್ಟು ಪ್ರಯತ್ನ ಮಾಡಬೇಕೋ ಅಷ್ಟೂ ಮಾಡಿದ. ಆದರೆ ಯಾವ ದೇವರ ಇಚ್ಛೆಯೋ ಅವರಿಬ್ಬರೂ ಗಂಡ, ಹೆಂಡತಿಯಾದರು. ಐರೀನ್ ತಾಯಿ ಈ ವಿವಾಹಕ್ಕೆ ಪೂರ್ಣ ಸಮ್ಮತಿಯನ್ನು ಕೊಟ್ಟಿದ್ದರು. ಅನಂತನಿಗೆ ತನ್ನ ತಾಯಿಯ ಒಪ್ಪಿಗೆ ಸಿಕ್ಕುವುದಿಲ್ಲವೆಂದು ಏನೋ ಹೇಳುತ್ತಿತ್ತು. ಆ ಕಾರಣದಿಂದಲೇ ಅವನೇ ಅವರನ್ನು ಸ್ವತಃ ಕಂಡು, ಎಲ್ಲವನ್ನೂ ಹೇಳಿ ತಾಯಿಯ ಸಮ್ಮತಿಯನ್ನು ಪಡೆದು, ಹೆಂಡತಿಯನ್ನು ಬೆಂಗಳೂರಿಗೆ ಕರೆದುಕೊಂಡು ಹೋಗಲು ತೀರ್ಮಾನ ಮಾಡಿದ. ಜರ್ಮನಿಗೆ ಹೋಗುವುದಕ್ಕೆ ಮುಂಚೆ ಐರೀನ್‍ಗೆ, ಮ್ಯೂನಿಚ್‍ಗೆ ಬರುವುದಕ್ಕೂ ತಾನು ತನ್ನ ತಾಯಿ ಮತ್ತು ಒಡಹುಟ್ಟಿದವರನ್ನು ಭಾರತದಲ್ಲಿ ಕಂಡು, ಅಲ್ಲಿ ಬರುವುದಾಗಿಯೂ ಹೇಳಿದ್ದ. ಅವನ ತಾಯಿ ಅವನೊಡನೆ ಬರುವುದಕ್ಕೆ ಒಪ್ಪಿದರೆ, ಅವರನ್ನೂ ಜೊತೆಗೆ ಕರೆದುಕೊಂಡು ಮ್ಯೂನಿಚ್‍ಗೆ ಬರುವುದಾಗಿ ತೀರ್ಮಾನ ಮಾಡಿದ್ದ. ಅದಕ್ಕೆ ಐರೀನ್ ಒಪ್ಪಿಗೆ ಕೊಟ್ಟಿದ್ದಳು.</p>
<p>ಅನಂತ ಓeತಿ ಥಿoಡಿಞ ವಿಮಾನ ನಿಲ್ದಾಣದಲ್ಲಿ ಐರೀನ್ ಮತ್ತು ಅವಳ ತಾಯಿ ಬೀಳ್ಕೊಟ್ಟ ಮೇಲೆ ವಿದೇಶ ಪ್ರಯಾಣಿಕರಿಗಿರುವ ಪ್ರತ್ಯೇಕ ಸ್ಥಳಕ್ಕೆ ಹೋಗಿ, ಯೋಚನಾಗ್ರಸ್ಥನಾಗಿ, ಒಂದು ಕುರ್ಚಿಯ ಮೇಲೆ ಕುಳಿತ. ಅವನಿಗೆ ತನ್ನ ಬಾಲ್ಯದ ನೆನಪುಗಳು ಬಂದವು, ತನ್ನ ತಾತ ತನಗೆ, ನಮ್ಮ ಹೆಸರನ್ನು ಉಳಿಸಬೇಕು, ನಮ್ಮ ಸಂಪ್ರದಾಯವನ್ನು ಬಿಡಕೂಡದು, ಸಂಧ್ಯಾವಂದನೆ, ದೇವರ ಪೂಜೆಗಳನ್ನು ದಿನವೂ ನಿಷ್ಠೆಯಿಂದ ಮಾಡಬೇಕು- ಎಂದು ಹೇಳುತ್ತಿದ್ದುದು ಜ್ಞಾಪಕ ಬಂತು, ಅವನ ತಾಯಿಗೆ ಅನಂತನೆಂದರೆ ಪಂಚಪ್ರಾಣ. ಅವನು ಕೇಳುವ ಮೊದಲೇ ಅವನಿಗೆ ಇಷ್ಟವಾದ ತಿಂಡಿ ತಿನಿಸುಗಳನ್ನು ಮಾಡುತ್ತಿದ್ದರು. ಆಗಾಗ್ಗೆ ಅವನಿಗೆ ನೀನು ಬೇಗ ಮದುವೆ ಮಾಡಿಕೋ. ನನಗೆ ಮೊಮ್ಮಕ್ಕಳನ್ನು ನೋಡಬೇಕು, ಆಡಿಸಬೇಕು ಅನ್ನಿಸುತ್ತದೆ ಅನ್ನುತ್ತಿದ್ದರು. ಆದರೆ ಅವರಿಗೇನು ಗೊತ್ತು. ಮಗ ಬಿಳಿಯ ಮ್ಲೇಚ್ಛೆಯನ್ನು ಕಟ್ಟಿಕೊಳ್ಳುತ್ತಾನೆಂದು, ಅನಂತನಿಗೆ ತಾನು ಮಾಡಿದುದು ತಪ್ಪೋ? ಸರಿಯೋ?<br />ಎಂಬ ಪ್ರಶ್ನೆಗಳು ಮತ್ತೆ ಮತ್ತೆ ಬರತೊಡಗಿದವು, ಅವುಗಳಿಗೆ ಉತ್ತರ ಎಲ್ಲಿ ಹುಡುಕುವುದು? ಹಾಗೆಯೇ ಯೋಚನೆ ಮಾಡುತ್ತಾ ಕುಳಿತಿದ್ದಾಗ, ವಿಮಾನವನ್ನು ಹತ್ತಲು ಕರೆ ಬಂತು. ತನಗೆ ತಿಳಿದ ಕೆಲವು ಕೊಡುಗೆಗಳನ್ನು ಕೊಂಡಿದ್ದ. ತನ್ನ ತಾಯಿಗೆ ಏನು ತೆಗೆದುಕೊಳ್ಳಬೇಕೆಂದು ತೋಚದೇ ಒಂದು ಡಬ್ಬ ಕೇಸರಿ ಕೊಂಡಿದ್ದ, ಬೆಂಗಳೂರಿಗೆ ಹೋದಮೇಲೆ ಎರಡು ಧರ್ಮಾವರದ ಸೀರೆಗಳನ್ನು ತೆಗೆದುಕೊಡಲು ನಿರ್ಧರಿಸಿದ್ದ, ಅವನಿಗೆ ದುಡ್ಡಿನ ಕೊರತೆ ಏನು ಇರಲಿಲ್ಲ. ಕೈತುಂಬ ಸಂಬಳ ಬರುತ್ತಿತ್ತು, ತಂಗಿಯರಿಗೆ ನೈಲಾನ್ ಸೀರೆಗಳು ತಮ್ಮನಿಗೆ ಕೈಗಡಿಯಾರ ಮತ್ತು ಕೆಲವು ಚಿಕ್ಕಪುಟ್ಟ ಕೊಡುಗೆಗಳನ್ನು ಕೊಂಡಿದ್ದ, ಅವನ ಕೈಚೀಲವನ್ನು ಸೀಟಿನ ಕೆಳಗೆ ಇಟ್ಟು, ಕಿಟಕಿಯ ಹತ್ತಿರ ಕೊಟ್ಟಿದ್ದ ಜಾಗದಲ್ಲಿ ಕುಳಿತ. ಅವನ ಮನಸ್ಸಿನ ತಳಮಳದಲ್ಲಿ, ಅಲ್ಲಿ ಕೊಟ್ಟ ಊಟ ಮಾಡಲು ಮನಸ್ಸಾಗಲಿಲ್ಲ. ಂiಡಿ ಊosಣess ಗೆ ಹೇಳಿ ಓeತಿs ತಿeeಞ ವಾರಪತ್ರಿಕೆಯನ್ನು ತರಿಸಿ ಓದಲು ಪ್ರಯತ್ನ ಪಟ್ಟ. ಆದರೆ ಮನಸ್ಸು ಯಾವುದರ ಮೇಲೆಯೂ ಸ್ಥಿರವಾಗಿ ನಿಲ್ಲುತ್ತಿರಲಿಲ್ಲ. ಹಾಗೆಯೇ ಸೀಟಿಗೆ ಒರಗಿ ಕಿಟಕಿಯಿಂದ ಹೊರಗೆ ಸ್ವಲ್ಪ ಹೊತ್ತು ನೋಡಿದ. Pಟಚಿಟಿe ಮೋಡದ ಮೇಲೆ ಏರಿದ ನಂತರ ಹೊರಗೆ ನೋಡುವಂತಹದೇನೂ ಇರಲಿಲ್ಲ. ಹಾಗೆಯೇ ಕಣ್ಣುಮುಚ್ಚಿಕೊಂಡ. ಅವನಿಗೆ ಯಾವಾಗ ನಿದ್ದೆ ಹತ್ತಿತೋ ಗೊತ್ತಿಲ್ಲ, ಕಣ್ಣು ಬಿಟ್ಟಾಗ, ಂiಡಿ ಊosಣess ಖome ವಿಮಾನ ನಿಲ್ದಾಣ ಸಮೀಪಿಸುತ್ತಿರುವುದೆಂದೂ, ಅಲ್ಲಿ ಒಂದೂವರೆ ಘಂಟೆ ಕಾಲ Pಟಚಿಟಿe ನಿಲ್ಲುವುದೆಂದೂ ತಿಳಿಸಿದಳು. ಅನಂತ Pಟಚಿಟಿe ನಿಂದ ಇಳಿದು, ಂiಡಿಠಿoಡಿಣ ನ ಬಚ್ಚಲಮನೆಯಲ್ಲಿಯೇ ಹಲ್ಲುಜ್ಜಿ, ಮುಖ ತೊಳೆದ. ಅಲ್ಲಿಯೇ ಒಂದು ಉಪಹಾರ ಮಂದಿರದಲ್ಲಿ ಕಾಫಿ ಕುಡಿದ. ಸ್ವಲ್ಪ ಹೊತ್ತು ಅಡ್ಡಾಡಿದ. ಹಾಗೆಯೇ ಒಂದು ಕುರ್ಚಿಯ ಮೇಲೆ ಕೂತ. ಮತ್ತೆ Pಟಚಿಟಿe ಹತ್ತುವ ಕರೆ ಬಂತು. ಮೊದಲಿನ ಜಾಗದಲ್ಲೇ ಕೂತ. ಅವನ ಕೈಚೀಲ ತೆಗೆದು, ಂgಚಿಣhಚಿ ಅhಡಿisಣie ಯ ಓemisis ಅನ್ನು ಓದಲು ಶುರು ಮಾಡಿದ. ೨೦ ಪುಟಗಳನ್ನು ಓದಿದಮೇಲೆ ಕಣ್ಣುಮುಚ್ಚಿ ಕೂತ. ಹೊತ್ತು ಹೋಗುವುದೇ ಕಷ್ಟವಾಗಿತ್ತು. ಕೂತು ಕೂತು ಬೇಜಾರಾಗಿತ್ತು. ವಿಮಾನವು ಇನ್ನು ಹತ್ತು ನಿಮಿಷಗಳಲ್ಲಿ ಬೊಂಬಾಯಿಯಲ್ಲಿ ಇಳಿಯುವುದೆಂದು ಘೋಷಣೆ ಮಾಡಿದರು. ಕೊನೆಗೆ ಬೊಂಬಾಯಿ ಬಂದಾಯಿತು. immigಡಿಚಿಣioಟಿ ಮತ್ತು ಛಿusಣoms ಎಲ್ಲಾ ಮುಗಿದು, ಒಳ ದೇಶದ ವಿಮಾನ ನಿಲ್ದಾಣಕ್ಕೆ ಬಂದ. ಬೆಂಗಳೂರಿನ ವಿಮಾನ ಸಿದ್ಧವಾಗಿತ್ತು. Pಟಚಿಟಿe ಏರಿದ ಮೇಲೆ ಬೆಂಗಳೂರನ್ನು ಬೆಳಿಗ್ಗೆ ೯ ಗಂಟೆಗೆ ತಲುಪಿದ. ಅನಂತನ ತಮ್ಮ ಗೋಪಾಲ ವಿಮಾನ ನಿಲ್ದಾಣಕ್ಕೆ ಬಂದಿದ್ದ. ಟ್ಯಾಕ್ಸಿಯನ್ನು ತೆಗೆದುಕೊಂಡು ಇಬ್ಬರೂ ಮನೆಗೆ ಬಂದರು.</p>
<p>ಆಂಡಾಳಮ್ಮ ಅಂದು ಬೆಳಿಗ್ಗೆ ಮಗ ಬರುತ್ತಾನೆಂದು ಎಂದಿಗಿಂತ ಮುಂಚೆಯೇ<br /><em>ಅಮೆರಿಕನ್ನಡದ ಕತೆಗಳು/೪೨೮</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೨೯</em><br />ಎದ್ದಿದ್ದರು. ಸ್ನಾನ ದೇವರಪೂಜೆ, ಪಾರಾಯಣ ಎಲ್ಲ ಮುಗಿದಿತ್ತು. ಅಡಿಗೆಯನ್ನು ಮಾಡಿಟ್ಟಿದ್ದರು. ಟ್ಯಾಕ್ಸಿ ಬಂದು ಮನೆ ಬಾಗಿಲಲ್ಲಿ ನಿಂತಿತು. ಜಾನಕಿ, ಲಕ್ಷ್ಮಿ, ಅಲಮೇಲು ಮತ್ತು ಆಂಡಾಳಮ್ಮ ವೆರಾಂಡಕ್ಕೆ ಬಂದರು. ಅನಂತನನ್ನು ನೋಡಿ ಎಲ್ಲರೂ "ನೀನು ಇದ್ದ ಹಾಗೆಯೇ ಇದ್ದಿ. ದಪ್ಪವೇ ಆಗಿಲ್ಲ" ಎಂದರು. ಎಲ್ಲರ ಮುಖದಲ್ಲಿಯೂ ಸಂತೋಷ ಎದ್ದು ಕಾಣುತ್ತಿತ್ತು. ಅನಂತನ ಮುಖದಲ್ಲಿ ಚಿಂತೆಯ ಚಿಹ್ನೆಗಳೇ ಮುಖ್ಯವಾಗಿದ್ದವು. ಆದರೂ ನಗುಮೊಗ ಮಾಡಿಕೊಂಡು, ಎಲ್ಲರ ಕ್ಷೇಮ ಸಮಾಚಾರವನ್ನು ವಿಚಾರಿಸಿದ. ಅವನಿಗೆಂದೇ ಅವನ ಹಿಂದಿನ ಕೊಠಡಿಯು ತಯಾರಾಗಿತ್ತು. ಅವನು ಸ್ನಾನ ಮಾಡಿ, ಸಂಧ್ಯಾವಂದನೆ ಮಾಡಿ, ಆಂಡಾಳಮ್ಮನಿಗೆ ಸಾಷ್ಟಾಂಗ ನಮಸ್ಕಾರ ಮಾಡಿದ. ಅವನಿಗೆ ಆಗಲೇ ತಪ್ಪು ಮಾಡಿದವನ ಹಾಗೆ ಅಳುಕು. ತಾನು ಕುಲಹೀನನೆಂಬ ಪ್ರಶ್ನೆ ಕಾಡುತ್ತಿತ್ತು. ಐರೀನನ್ನು ಮದುವೆಯಾಗಿ, ನಮ್ಮ ವಂಶದ ಹೆಸರನ್ನೇ ಕೆಡೆಸಿದೆನಲ್ಲಾ. ಎಂತಹ ಕೆಲಸ ನಡೆದುಹೋಯಿತು ಎಂದೆನಿಸುತ್ತಿತ್ತು.</p>
<p>ಅನಂತನ ಹಿರಿಯ ತಂಗಿ ಜಾನಕಿ, ಸಂಸ್ಕೃತದಲ್ಲಿ Ph.ಆ. ಮಾಡಿ ಬೆಂಗಳೂರಿನ ಮಹಾರಾಣಿ ಕಾಲೇಜಿನಲ್ಲಿ ಖeಚಿಜeಡಿ ಆಗಿ ಪಾಠ ಕಲಿಸುತ್ತಿದ್ದಳು. ಅವಳು ಕಾಳಿದಾಸನ ಬರವಣಿಗೆಯ ಮೇಲೆ ಸಂಶೋಧನೆಯನ್ನೂ ಮಾಡುತ್ತಿದ್ದಳು. ಅವಳು ಪ್ರತಿಭಾವಂತಳು ಮತು ಒಳ್ಳೆಯ ಅಧ್ಯಾಪಕಿ. ಅವಳಿಗೆ ಮದುವೆಯಾಗಿರಲಿಲ್ಲ. ಅವಳು ಅನಂತನಿಗಿಂತ ಕೇವಲ ಒಂದೂವರೆ ವರ್ಷ ಚಿಕ್ಕವಳು. ಅವಳೂ ಬಹಳ ಆಚಾರವಂತೆ.</p>
<p>ಅವನ ಎರಡನೆಯ ತಂಗಿ ಲಕ್ಷ್ಮಿಯನ್ನು ಶ್ರೀರಂಗದ ರಂಗಾಚಾರ್ಯರ ಮಗ ಜಯರಾಮನಿಗೆ ಕೊಟ್ಟು ನಾಲ್ಕು ವರ್ಷಗಳ ಮೊದಲೇ ಮದುವೆಯಾಗಿತ್ತು. ಅವಳಿಗೆ ಒಬ್ಬ ಎರಡು ವರ್ಷದ ಮಗ ಇದ್ದ. ಅವಳ ಯಜಮಾನರು ಜಂಷಡ್‍ಪುರದಲ್ಲಿರುವ ತಾತಾಸ್ಟೀಲ್ ಕಂಪನಿಯಲ್ಲಿ ಇಟಿgiಟಿeeಡಿ ಆಗಿದ್ದರು. ಅವಳೂ ಮಗನ ಜೊತೆ ಅಣ್ಣನನ್ನು ನೋಡಲು ಬೆಂಗಳೂರಿಗೆ ಬಂದಿದ್ದಳು. ಮೂರನೆಯ ತಂಗಿ ಅಲಮೇಲುವಿಗೆ ಸಂಗೀತದಲ್ಲಿ ಬಹಳ ಅಭಿರುಚಿ, ಅವಳು ಃ.ಂ. ಯಲ್ಲಿ ಸಂಗೀತವನ್ನೇ ವಿಶೇಷ ವಿಷಯವಾಗಿ ತೆಗೆದುಕೊಂಡಿದ್ದಳು. ಇನ್ನೂ ವಿದ್ಯಾಭ್ಯಾಸವನ್ನು ಮುಗಿಸಿರಲಿಲ್ಲ. ಹೆಸರಾಂತ ವಿಶ್ವನಾಥ ಅಯ್ಯರ್‍ರಿಂದ ಬಾಯಿ ಹಾಡುಗಾರಿಕೆ ಕಲಿತುಕೊಳ್ಳುತ್ತಿದ್ದಳು. ಅವಳಿಗೆ ಕಂಠ ಚೆನ್ನಾಗಿತ್ತು. ಆಗಾಗ್ಗೆ ಆಕಾಶವಾಣಿಯಲ್ಲಿ ಹಾಡುತ್ತಿದ್ದಳು. ಗೋಪಾಲನು ಜಾನಕಿಯಾದ ಮೇಲೆ ಹುಟ್ಟಿದವನು. ಅವನು ಬೆಂಗಳೂರು ಇಟಿgiಟಿeeಡಿiಟಿg ಅoಟಟege ನಲ್ಲಿ ಎಲೆಕ್ಟ್ರಿಕಲ್ ಇಟಿgiಟಿeeಡಿiಟಿg ಮುಗಿಸಿ, Iಟಿಜiಚಿಟಿ Iಟಿsಣiಣuಣe oಜಿ Sಛಿieಟಿಛಿe ನಲ್ಲಿ Ph.ಆ ಮಾಡುತ್ತಿದ್ದ.</p>
<p>ಅನಂತ ಅವನ ಕೊಠಡಿಗೆ ಹೋಗಿ, ತಂದಿದ್ದ ಕೊಡುಗೆಗಳನ್ನು ತಂದು ತಮ್ಮನಿಗೆ, ತಂಗಿಯರಿಗೆ ಮತ್ತು ತಾಯಿಗೆ ಕೊಟ್ಟ. ಅವರು ಅವನು ತಂದಿರುವುದೆಲ್ಲಾ ಬಹಳ ಚೆನ್ನಾಗಿದೆಯೆಂದೂ ತಮಗೆ ಒಪ್ಪಿಗೆಯಾಯಿತೆಂದೂ ಹೇಳಿದರು.</p>
<p>ಅನಂತನ ಅಲ್ಲೋಲಕಲ್ಲೋಲವಾದ ಮನಸ್ಸು ಸ್ಥಿಮಿತಕ್ಕೆ ಬರುವ ಸೂಚನೆಗಳೇ ಕಾಣಿಸಲಿಲ್ಲ. ತನ್ನ ಮದುವೆಯ ಸಮಾಚಾರವನ್ನು ಯಾರಿಗೆ ಮೊದಲು ಹೇಳಬೇಕೆಂದು ಯೋಚನೆ ಮಾಡುತ್ತಿದ್ದ. ಊಟಕ್ಕೆ ಮುಂಚೆ ಹೇಳಿದರೆ ತಾಯಿ ಮತ್ತು ಒಡಹುಟ್ಟಿದವರು ನೊಂದುಕೊಳ್ಳುವರು ಮತ್ತು ಯಾರೂ ಊಟವನ್ನು ಮಾಡದೇ ಇರಬಹುದೆಂದು ಈ ವಿಷಯ ಮಾತಾಡುವುದನ್ನು ಮುಂದಕ್ಕೆ ಹಾಕಿದ. ಮಧ್ಯಾಹ್ನ ಮಲಗಲು ಪ್ರಯತ್ನಪಟ್ಟರೂ, ನಿದ್ದೆ ಹತ್ತಲಿಲ್ಲ. Iಟಿಜiಚಿಟಿ ಇxಠಿಡಿess ಪೇಪರನ್ನು ಓದಿ ಎಷ್ಟು ವರ್ಷಗಳಾಗಿತ್ತು, ಅದನ್ನು ನಡುಮನೆಯಿಂದ ರೂಮಿಗೆ ತೆಗೆದುಕೊಂಡು ಹೋಗಿ ಓದಿದ, ಆಗಲೇ ನಾಲ್ಕು ಘಂಟೆಯಾಗಿತ್ತು. ಅಲಮೇಲು ತಂದುಕೊಟ್ಟ ಕೋಡುಬಳೆ ಮತ್ತು ಕಾಫಿಯನ್ನು ಮುಗಿಸಿದ. ತಾಯಿ ಮತ್ತು ತಂಗಿಯರು ವರಾಂಡದಲ್ಲಿ ಮಾತನಾಡುತ್ತಾ ಕುಳಿತಿದ್ದರು. ಅನಂತ ಅಲ್ಲಿ ಹೋಗಿ ಒಂದು ಕುರ್ಚಿಯ ಮೇಲೆ ಕುಳಿತು ಅವನ ಸ್ನೇಹಿತ ಶ್ರೀಧರ ಇನ್ನೂ ಬೆಂಗಳೂರಿನಲ್ಲಿಯೇ ಇದ್ದಾನೆಯೇ ಎಂದು ವಿಚಾರಿಸಿದ. ಅದಕ್ಕೆ ತಾಯಿಯು, ಇಲ್ಲಿಯೇ ಇದ್ದಾನೆ, ಬೆಂಗಳೂರು ವಿಶ್ವವಿದ್ಯಾನಿಲಯದಲ್ಲಿ ಭೌತಶಾಸ್ತ್ರದ ಅಧ್ಯಾಪಕನಾಗಿದ್ದಾನೆ. ಆಗಲೇ ಅವನಿಗೆ ಮದುವೆಯಾಗಿ ಮೂರು ವರ್ಷವಾಯಿತೆಂದೂ, ಎರಡು ವರ್ಷದ ಮುದ್ದಾದ ಮಗಳು ರೋಹಿಣಿ ಇರುವುದಾಗಿಯೂ ತಿಳಿಸಿದರು. ಅದೇ ಸಮಯವನ್ನು ಉಪಯೋಗಿಸಿಕೊಂಡು ಅನಂತನು ಒಬ್ಬಂಟಿಗನಾಗಿ ಇರುವುದಕ್ಕಿಂತ ಮದುವೆ ಮಾಡಿಕೊಂಡರೆ ವಾಸಿಯೆಂದೂ, ಎರಡು ಹೆಣ್ಣುಗಳ ಜಾತಕ ಕೂಡಿಬಂದಿರುವುದರಿಂದ ಅವರ ತಂದೆ ತಾಯಿಯರೊಂದಿಗೆ ಮಾತಾಡಬೇಕೆಂದಿರುವುದಾಗಿಯೂ ತಿಳಿಸಿದರು. ಅನಂತನಿಗೆ ಪ್ರಾಣಸಂಕಟಕ್ಕೆ ಬಂತು. ಏನೋ ಹೇಳಬೇಕೆಂದು ಹೋದ; ಆದರೆ ಅದು ಗಂಟಲಿನಲ್ಲಿಯೇ ಸಿಕ್ಕಿಹಾಕಿಕೊಂಡಿತು. ಕೊನೆಗೆ ಧೈರ್ಯಮಾಡಿ, ತಾಯಿಗೆ ನೀವು ದಯವಿಟ್ಟು ನನಗೆ ಹೆಣ್ಣನ್ನು ನೋಡಿ ಮದುವೆ ಮಾಡಲು ಪ್ರಯತ್ನಪಡಬೇಡಿ. ನಾನು ಆಗಲೇ ಮದುವೆಯಾಗಿ ಎರಡು ತಿಂಗಳಾಯಿತು. ಹುಡುಗಿ ಅಮೆರಿಕಾದ ಐಚಿs ಂಟಿgeಟes ನವಳು ಎಂದು ಹೇಳಿ ತಾಯಿಯ ಕ್ಷಮಾಪಣೆಯನ್ನು ಬೇಡಿದ. ಆಂಡಾಳಮ್ಮನಿಗೆ ಸಿಡಿಲು ಹೊಡೆದಿದ್ದರೂ ಈಗ ಆದಂತಹ ಆಘಾತವಾಗುತ್ತಿರಲಿಲ್ಲ. ಅವರಿಗೆ ದುಃಖ ಉಕ್ಕಿ ಬಂದು ಬಿಕ್ಕಿ ಬಿಕ್ಕಿ ಅಳಲು ಶುರು ಮಾಡಿದರು. ತಂಗಿ ಜಾನಕಿಗೆ ಅಣ್ಣನ ಮಾತು ಕೇಳಿ ಎಂತಹ ಅಪಮಾನ ಮಾಡಿದೆ, ನಮ್ಮ ವಂಶಕ್ಕೆ ಅಪಕೀರ್ತಿಯನ್ನು ತಂದಿದ್ದೀ, ನಿನಗೆ ನಾಚಿಕೆಯಾಗುವುದಿಲ್ಲವೇ? ಎಂದು ಕೇಳಿದಳು.<br /><em>ಅಮೆರಿಕನ್ನಡದ ಕತೆಗಳು/೪೩೦</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೩೧</em><br />ಲಕ್ಷ್ಮಿ ಮತ್ತು ಅಲಮೇಲು ದಂಗು ಬಡಿದವರ ಹಾಗೆ ಕುಳಿತುಬಿಟ್ಟರು ಅನಂತನಿಗೆ ತನ್ನ ಹೆಂಡತಿಯು ವಿದ್ಯಾವಂತೆ, ಬುದ್ಧಿವಂತೆ, ಹಣವಂತರ ಮನೆಯಿಂದ ಬಂದವಳು, ರೂಪವತಿ ಎಂದು ಹೇಳಬೇಕೆಂದೆನಿಸಿದರೂ, ಮಾತುಗಳೇ ಹೊರಬರಲಿಲ್ಲ. ನಾನು ಐರೀನನ್ನು ಮದುವೆಯಾಗಿ ನನ್ನ ತಾಯಿಯನ್ನು ಎಂತಹ ದುಃಖಕ್ಕೀಡು ಮಾಡಿದೆ ಎಂದು ಶಪಿಸಿದ. ಆದರೆ ಮನಸ್ಸು ಹೆಂಡತಿಯ ಕಡೆ ಎಳೆಯುತ್ತಿತ್ತು. ಅವಳೊಂದಿಗೆ ಇರದೆ ಯಾತಕ್ಕಾದರೂ ಇಲ್ಲಿಗೆ ಬಂದೆನೋ, ಮನಶ್ಯಾಂತಿಯನ್ನು ನಾನೂ ಕಳೆದುಕೊಂಡು ಇದ್ದವರಿಗೂ ಕಳೆದೆನಲ್ಲಾ ಎಂದು ಪರಿತಪಿಸಿದ. ಅಷ್ಟು ಹೊತ್ತಿಗೆ ತಮ್ಮ ಗೋಪಾಲ ಹೊರಗಿನಿಂದ ಬಂದ. ಎಲ್ಲರೂ ವಿಷಾದವದನರಾಗಿ ಕುಳಿತಿರುವುದನ್ನು ನೋಡಿ, ಏನು ಕೆಟ್ಟ ಸಮಾಚಾರ ಬಂತೋ ಎಂದು ಜಾನಕಿಯನ್ನು ಏನಾಯಿತು ಎಂದು ಕೇಳಿದ. ಆಗ ಅವಳು ಅನಂತ ಮನೆಹಾಳ ಅಮೆರಿಕದ ಬಿಳಿಯ ಹೆಣ್ಣನ್ನು ಮದುವೆಮಾಡಿಕೊಂಡಿರುವುದಾಗಿಯೂ, ತಮ್ಮ ಮನೆಯ ಹೆಸರನ್ನು ಸಂಪೂರ್ಣವಾಗಿ ಹಾಳು ಮಾಡಿರುವುದಾಗಿಯೂ, ಇನ್ನು ಮನೆಯವರು ಯಾರೂ ತಲೆ ಎತ್ತಿ ನಡೆಯಲು ಅಸಾಧ್ಯವೆಂದೂ ಹೇಳಿದಳು. ಗೋಪಾಲನಿಗೆ ಇದನ್ನು ಕೇಳಿ ಸಂತೋಷವಾಗದಿದ್ದರೂ ಅನಂತ ಮಾಡಿದುದು ತಪ್ಪು ಎನಿಸಲಿಲ್ಲ. ಅವನು ಏನೂ ಮಾತಾಡದೇ ಅವನ ರೂಮಿನತ್ತ ಹೊರಟು ಹೋದ. ಜಾನಕಿ ಮತ್ತು ಲಕ್ಷ್ಮಿ ಇಬ್ಬರೂ ಆಂಡಾಳಮ್ಮನನ್ನು ಆದದ್ದು ಆಗಿ ಹೋಯಿತು, ಈಗ ಏನು ಮಾಡಲೂ ಸಾಧ್ಯವಿಲ್ಲ, ಸ್ವಲ್ಪ ಸಮಾಧಾನ ಮಾಡಿಕೋ ಎಂದು ಹೇಳಿದರು. ಅನಂತನಿಗೆ ತಾನು ಅಂತಹ ಅಪರಾಧ ಮಾಡಿದೆನೇ ಎಂಬ ಸಂದೇಹವು ಪದೇ ಪದೇ ಬರುತ್ತಿತ್ತು. ತಾಯಿಗೆ ಅವನು ಅವನ ಹೆಂಡತಿ ಭಾರತೀಯ ರೀತಿ ನೀತಿಗಳನ್ನು ಬಲ್ಲವಳೆಂದೂ, ಅವನಂತೆಯೇ ಮೊಟ್ಟೆಯನ್ನೂ ತಿನ್ನದ ಶಾಖಾಹಾರಿಯೆಂದೂ ಹೇಳಲು ಹೋದ. ಅವನ ಮಾತು ಕೇಳುತ್ತಿದ್ದಂತೆಯೇ ಆಂಡಾಳಮ್ಮನು ಇನ್ನುಮೇಲೆ ಅವಳ ಹೆಸರನ್ನು ಎತ್ತಬೇಡ. ಹೊರ ಜಾತಿಯವಳು, ಅದರಲ್ಲೂ ಮ್ಲೇಚ್ಛಳ ಹೆಸರನ್ನು ಕೇಳಿದರೆ ಸ್ನಾನ ಮಾಡಬೇಕು ಎಂದು ಹೇಳಿ, ಸ್ನಾನ ಮಾಡಲು ಒಳಗಡೆ ಹೊರಟು ಹೋದರು. ಅವನ ತಂಗಿ ಅನಂತನನ್ನು ದುರುಗುಟ್ಟಿಕೊಂಡು ನೊಡಿ, ಅಮ್ಮನಿಗೆ ಈ ವಯಸ್ಸಿನಲ್ಲಿ ಮಾಡಬಾರದ್ದನ್ನು ಮಾಡಿ ಮನನೋಯಿಸಿದ್ದೀಯ, ಈ ಆಘಾತದಿಂದ ಮತ್ತೆ ಅವಳು ಚೇತರಿಸಿಕೊಳ್ಳುವ ಸಂಭವವೇ ಇಲ್ಲ. ಅವಳೊಬ್ಬಳಿಗೇ ಸಿಡಿಲೆರಗಿಲ್ಲ ನನಗೂ ಎರಗಿದೆ, ಇನ್ನು ಮೇಲೆ ಇಲ್ಲಿರುವವರೆಗೂ ನಿನ್ನ ಹೆಂಡತಿಯ ಹೆಸರೆತ್ತಬೇಡ ಎಂದು ಹೇಳಿ ಒಳಗೆ ಹೊರಟುಹೋದಳು. ಲಕ್ಷ್ಮಿಯ ಮಗ ಅತ್ತುದರಿಂದ ಅವಳೂ ಒಳಗಡೆ ಹೋಗಬೇಕಾಗಿ ಬಂತು. ಅಲಮೇಲು ನಡೆದುದೆಲ್ಲವನ್ನೂ ನೋಡುತ್ತಿದ್ದು, ಅಣ್ಣನ ಭುಜದ ಮೇಲೆ ಕೈಯಿಟ್ಟು ನೀನು ಯಾವ ಯೋಚನೆಯನ್ನೂ ಮಾಡಬೇಡ. ಅಪ್ಪ<br />ಹಾಕಿದ ಆಲದಮರವೆಂದು ನೇಣು ಹಾಕಿಕೊಳ್ಳಲು ಸಾಧ್ಯವೆ? ಅವರವರ ಇಷ್ಟಕ್ಕನುಸಾರವಾಗಿ, ಹತ್ತಿರದವರನ್ನು ಆದಷ್ಟು ನೋಯಿಸದೇ ಇರುವುದಕ್ಕೆ ಪ್ರಯತ್ನಮಾಡಬೇಕಾದ್ದೇನೊ ಸರಿ, ಆದರೆ ಅದೇ ಮಕ್ಕಳ ಗುರಿಯಾಗಬೇಕಾದುದಿಲ್ಲ. ಅಮ್ಮ ಎಲ್ಲೂ ಹೊರಗೆ ಹೋಗುವುದಿಲ್ಲ, ಅವಳಾಯಿತು ಅವಳ ಪೂಜೆ, ಪುನಸ್ಕಾರ ಪಾರಾಯಣವಾಯಿತು. ಅವಳಿಗೆ ಹೊರಪ್ರಪಂಚದ ಅರಿವೇ ಇಲ್ಲ. ಅವಳನ್ನು ನಿಂದಿಸಿ ಏನೂ ಪ್ರಯೋಜನವಿಲ್ಲ ಎಂದು ಹೇಳಿದಳು. ಅಲಮೇಲು ಮಾತನಾಡುವುದನ್ನು ಮುಂದುವರಿಸಿ, ಜಾನಕಿ ನನಗೆ ಒತ್ತಾಸೆಕೊಟ್ಟರೆ ಅಮ್ಮ ಈ ವಿಚಾರದಲ್ಲಿ ಮೆದುವಾಗುತ್ತಾಳೆ. ಆದರೆ ಜಾನಕಿ ಓದಿ ಕಾಲೇಜಿನಲ್ಲಿ ಕಲಿಸುತ್ತಿದ್ದರೂ ಹೊರ ಪ್ರಪಂಚವನ್ನು ಸಾಕಷ್ಟು ನೋಡುತ್ತಿದ್ದರೂ ಅವಳದು ಚಿಕ್ಕಮನಸ್ಸು. ಅವಳು ನೀನು ಪರದೇಶದವಳನ್ನು ಮದುವೆಯಾಗಿರುವುದನ್ನು ಕಿಂಚಿತ್‍ಮಾತ್ರವೂ ಅನುಮೋದಿಸುವುದಿಲ್ಲವೆಂದು ಹೇಳಿ, ಐರೀನ್ ಹೆಸರೇ ಎತ್ತಬೇಡ ಎಂದು ಹೇಳಿದಳು. ಅನಂತನ ಕಳೆಗುಂದಿದ ಮುಖವನ್ನು ನೋಡಿ, ಲಾಲ್‍ಬಾಗಿಗಾದರೂ ಹೋಗಿ ತಿರುಗಾಡಿಕೊಂಡು ಬಾ, ಅಲ್ಲಿನ ಗಾಳಿ ಸ್ವಲ್ಪವಾದರೂ ಸಹಾಯಮಾಡಬಹುದು ಎಂದಳು. ಅನಂತನಿಗೂ ಅದೇ ಸರಿ ಎನ್ನಿಸಿತು. ಮನೆ ಬಿಟ್ಟು ಲಾಲ್‍ಬಾಗ್ ಕಡೆ ಹೊರಟ. ಅಲ್ಲಿ ಸ್ವಲ್ಪ ತಿರುಗಾಡಿದ ಮೇಲೆ, ವಾಪಸ್ಸು ಬರುವಾಗ ಅವನ ಸ್ನೇಹಿತ ಕೇಶವನ ಮನೆಯಲ್ಲಿ ಹದಿನೈದು ನಿಮಿಷ ಲೋಕಾಭಿರಾಮವಾಗಿ ಮಾತಾಡುತ್ತಾ ಕಳೆದ. ಮನೆಗೆ ಬರುವ ಹೊತ್ತಿಗೆ ಮನಸ್ಸು ಸ್ವಲ್ಪ ಹಗುರಾಗಿತ್ತು. ಕೈಕಾಲು ತೊಳೆದುಕೊಂಡು ಎಂದಿನಂತೆಯೇ ದೇವರ ಮನೆಗೆ ಹೋಗಿ ಸಾಯಂಕಾಲದ ಸಂಧ್ಯಾವಂದನೆಯನ್ನು ಮಾಡಿ, ದೇವರಿಗೆ ನಮಸ್ಕಾರ ಹಾಕಿ ಹೊರಬಂದ. ತಾಯಿಯಾಗಲೀ ಜಾನಕಿಯಾಗಲೀ ಇವನು ದೇವರ ಮನೆಗೆ ಹೋಗಲು ಅಡ್ಡಿ ಬರಲಿಲ್ಲ. ಹೆಚ್ಚಿಗೆ ಯಾವ ವಿಷಯವನ್ನೂ ಎತ್ತದೆ ಮೂರು ದಿನಗಳನ್ನು ಕಳೆದ.</p>
<p>ಅನಂತನು ಭಾರತಕ್ಕೆ ಬಂದುದ್ದುದು ಕೇವಲ ೪ ದಿನಗಳಿಗೆ ಮಾತ್ರ. ಮಾರನೆಯ ದಿನವೇ ಬೊಂಬಾಯಿಗೆ ಹೋಗಬೇಕಾಗಿತ್ತು. ಅಲ್ಲಿ ಅವನ ಖಿhesis ಚಿಜviseಡಿ ರಾಮ್ ಅಗರ್‍ವಾಲ್ ಮತ್ತು ಕೆಲ ಸ್ನೇಹಿತರನ್ನು ನೋಡುವುದಿತ್ತು. ಅವನ ಕೊಠಡಿಗೆ ಹೋಗಿ ಸೂಟ್‍ಕೇಸನ್ನು ಪ್ಯಾಕ್ ಮಾಡಿ ಬಂದು ನಡುಮನೆಯಲ್ಲಿ ಕೂತ. ಲಕ್ಷ್ಮಿ ಮಗನಿಗೆ ಐiಣಣಟe ಖiಜiಟಿghooಜ ಪುಸ್ತಕದಲ್ಲಿರುವ ಪಾಠಗಳನ್ನು ತೋರಿಸುತ್ತಿದ್ದಳು . ಅವಳೂ ತೀರಾ ಮೆತ್ತಗಿನ ಧ್ವನಿಯಲ್ಲಿ ನೀನು ಏನೂ ಹಚ್ಚಿಕೊಳ್ಳಬೇಡ, ನೀನೂ ನಿನ್ನ ಹೆಂಡತಿಯೂ ಸುಖವಾಗಿರಿ, ಅಮ್ಮನ ಆಚಾರ ಮತ್ತು ಮಡಿ ಮಿತಿ ಮೀರಿದೆ ಮತ್ತು ಜಾನಕಿಯೂ ಅದನ್ನು ಸಮರ್ಥಿಸುತ್ತಾಳೆ. ಅಮ್ಮ ನಾನಿರುವ ಜಮ್‍ಷಟ್‍ಪುರಕ್ಕೂ ಬರುವುದಿಲ್ಲ, ತನ್ನ ಆಚಾರಕ್ಕೆ ಕುಂದು ಬರುತ್ತೆಂದು. ನಾವುಗಳು<br /><em>ಅಮೆರಿಕನ್ನಡದ ಕತೆಗಳು/೪೩೨</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೩೩</em><br />ಬೇಜಾರು ಮಾಡಿಕೊಂಡು ಏನೂ ಪ್ರಯೋಜನವಿಲ್ಲ. ಅವಳಿಗೆ ಯಾವುದರಿಂದ ಮನಸ್ಸು ಸಮಾಧಾನವಾಗುವುದೋ ಅದು ಮಾಡಿಕೊಂಡಿರಲಿ ಎಂದು ಹೇಳಿದಳು.</p>
<p>ಅಡಿಗೆ ಮನೆಯಲ್ಲಿ ಏನೋ ಧ್ವನಿ ಕೇಳಿ ಬರುತ್ತಿತ್ತು. ಜಾನಕಿಯೂ ಮತ್ತು ಅಲಮೇಲುವೂ ತಾಯಿಗೆ ಅಡಿಗೆ ಮಾಡಲು ಸಹಾಯ ಮಾಡುತ್ತಿದ್ದರು. ಸ್ವಲ್ಪ ಹೊತ್ತಾದ ಮೇಲೆ ಅಲಮೇಲು ನಡುಮನೆಗೆ ಬಂದು ಎಲ್ಲರನ್ನೂ ಎಲೆ ಹಾಕಿದೆ ಎಂದು ಊಟಕ್ಕೆ ಎಬ್ಬಿಸಿದಳು. ಯಾರೂ ಸಾಕು, ಬೇಕು ಎಂದು ಕೂಡ ಹೇಳದೆ ಸೇರಿದಷ್ಟು ಊಟ ಮಾಡಿದರು. ಅನಂತನು ಎಲ್ಲರಿಗೂ ನಾನು ಮಲಗಲು ಹೋಗುತ್ತೇನೆ ಬೆಳಗ್ಗೆ ಬೇಗ ಏಳಬೇಕೆಂದು ಹೇಳಿ ಅವನ ಕೊಠಡಿಗೆ ಹೋದನು. ರಾತ್ರಿ ಯೋಚನೆ ಮಾಡುತ್ತ ಹಾಸಿಗೆಯಲ್ಲಿ ಬಹಳ ಹೊತ್ತು ಹೊರಳಾಡುತ್ತಿದ್ದ. ಅವನಿಗೆ ಯಾವಾಗಲೋ ನಿದ್ದೆ ಹತ್ತಿತ್ತು. ಅಲಾರಂ ಹೊಡೆದ ಶಬ್ದ ಕೇಳಿ ತಟಕ್ಕನೆ ಹಾಸಿಗೆಯಿಂದ ಎದ್ದ. ಅಷ್ಟು ಹೊತ್ತಿಗೆ ಆಂಡಾಳಮ್ಮನವರು ಎದ್ದು ಸ್ನಾನಮಾಡಿ ತಮ್ಮ ದಿನನಿತ್ಯದ ಪೂಜೆ ಪುನಸ್ಕಾರಗಳನ್ನು ಮುಗಿಸಿದ್ದರು. ಅನಂತ ಸ್ನಾನಮಾಡಿ, ಸಂಧ್ಯಾವಂದನೆ ಮತ್ತು ದೇವರ ಪೂಜೆಯನ್ನು ಮಾಡಿ, ತಾಯಿಗೆ ಸಾಷ್ಟಾಂಗ ನಮಸ್ಕಾರ ಮಾಡಿದ. ಅಷ್ಟು ಹೊತ್ತಿಗೆ ಮಿಕೆಲ್ಲರೂ ಎದ್ದು ಸ್ನಾನವನ್ನು ಮುಗಿಸಿ ತಯಾರಾಗಿದ್ದರು. ಕಾಫಿ ಮತ್ತು ತಿಂಡಿ ಮುಗಿಸುವ ಹೊತ್ತಿಗೆ, ಟ್ಯಾಕ್ಸಿ ಆಗಲೇ ಮನೆಯ ಮುಂದೆ ಬಂದು ನಿಂತಿತ್ತು. ಅನಂತ ಎಲ್ಲರಿಗೂ ಹೋಗಿ ಬರುತ್ತೇನೆಂದು ಹೇಳಿ ಗಾಡಿಯನ್ನು ಏರಿದ. ಗೋಪಾಲನೂ ವಿಮಾನ ನಿಲ್ದಾಣಕ್ಕೆ ಅಣ್ಣನನ್ನು ಬಿಟ್ಟುಬರಲು ಗಾಡಿಯಲ್ಲಿ ಕೂತ. ಟ್ಯಾಕ್ಸಿ ಮನೆಯನ್ನು ಬಿಟ್ಟಮೇಲೆ, ನಾನು ಇದುವರೆಗೂ ನಿನ್ನ ಮದುವೆಯ ವಿಷಯ ಉಭ, ಶುಭ, ಎಂದು ಹೇಳಿಲ್ಲ. ನೀನು ತಿಳಿದವನು, ಓದಿದವನು, ವಿಚಾರ ಮಾಡದೇ ಹೊರದೇಶದ ಹುಡುಗಿಯನ್ನು ಮದುವೆಯಾಗುವುದಿಲ್ಲವೆಂದು ಗೊತ್ತು. ನೀನೂ ನಿನ್ನ ಹೆಂಡತಿಯೂ ಸುಖವಾಗಿರುವುದನ್ನು ಬಯಸುತ್ತೇನೆ ಎಂದು ಹೇಳಿದ. ತಾನು ಅಮೆರಿಕಾಕ್ಕೆ ಬರಲು ಪ್ರಯತ್ನ ಪಡುತ್ತಿರುವುದಾಗಿಯೂ, Ph.ಆ. ಮುಗಿದ ನಂತರ ಬಹುಶಃ ಅಲ್ಲಿಗೆ ಹೋಗುವುದಾಗಿಯೂ, ಎಲ್ಲಾ ವಿಷಯಕ್ಕೂ ಕಾಗದ ಬರೆಯುವುದಾಗಿ ಹೇಳಿದ. ಅನಂತ ಅವನಿಗೆ ತಾಯಿ ಮತ್ತು ತಂಗಿಯರನ್ನು, ಚೆನ್ನಾಗಿ ನೋಡಿಕೋ, ನಾನು ಆಗಾಗ್ಯೆ ಹಣವನ್ನು ಕಳುಹಿಸುತ್ತಿರುತ್ತೇನೆ ಎಂದು ಹೇಳುವ ಹೊತ್ತಿಗೆ ಟ್ಯಾಕ್ಸಿ ವಿಮಾನ ನಿಲ್ದಾಣಕ್ಕೆ ಬಂದಿತ್ತು. ಃಚಿggಚಿge ಛಿheಛಿಞ ಮಾಡುವ ಹೊತ್ತಿಗೆ ವಿಮಾನ ಹೊರಡಲಿರುವ ಕರೆಬಂತು. ಅಣ್ಣತಮ್ಮಂದಿರು ಒಬ್ಬರನ್ನೊಬ್ಬರು ಬೀಳ್ಕೊಟ್ಟ ನಂತರ, ಅನಂತ ಬಸ್ಸಿನಲ್ಲಿ ಕೂತು ವಿಮಾನದ ಹತ್ತಿರ ಹೋಗಿ ಅದನ್ನು ಏರಿದ. ಅವನು ಬಹಳ ಬಳಲಿದ್ದರಿಂದ ಸೀಟಿನ ಮೇಲೆ ಕುಳಿತ ಸ್ವಲ್ಪ ಹೊತ್ತಿನಲ್ಲೇ ನಿದ್ದೆ ಹತ್ತಿತು. ಅವನಿಗೆ ಎಚ್ಚರವಾದಾಗ ಬೊಂಬಾಯಿ<br />ನಿಲ್ದಾಣವನ್ನು ಇನ್ನೂ ೧೦ ನಿಮಿಷಕ್ಕೆ ತಲುಪುವುದಾಗಿ ಘೋಷಣೆ ಮಾಡಿದುದು ಕೇಳಿಸಿತು. ಅವನು ವಿಮಾನವನ್ನು ಇಳಿದು ಕೆಳಗೆ ಬಂದಾಗ, ಅವನ ಸ್ನೇಹಿತ ಕಿಶನ್ ಭಾಟಿಯನನ್ನು ನೋಡಿದ. ಅನಂತ ಮತ್ತು ಕಿಷನ್ ಕೈ ಕುಲುಕಿದ ಮೇಲೆ, ಕಿಷನ್‍ನ ಕಾರಿನಲ್ಲಿ ತಾತಾ ಇನ್‍ಸ್ಟಿಟ್ಯೂಟಿಗೆ ಹೋಗಿ, ಅವನ ಸ್ನೇಹಿತರು ಮತ್ತು ಅವನ ಪ್ರೊಫೆಸರ್ ರಾವ್ ಅಗರವಾಲರನ್ನು ಅಲ್ಲಿಯ ಕೆಫೆಟೇರಿಯದಲ್ಲಿ ನೋಡಿ ಅವರೊಡನೆ ಮಾತಾಡುವ ಹೊತ್ತಿಗೆ ಆಗಲೇ ಮತ್ತೆ ವಿಮಾನ ನಿಲ್ದಾಣಕ್ಕೆ ಹೋಗುವ ಹೊತ್ತಾಗಿತ್ತು. ಃಚಿggಚಿge ಛಿheಛಿಞ ಮಾಡಿ, imigಡಿಚಿಣioಟಿ ಮತ್ತು ಛಿusಣoms ನಿಯಮಾನುಸರಣೆಗಳನ್ನು ಮುಗಿಸಿಕೊಂಡು ಅಲ್ಲಿಯೇ ಕುರ್ಚಿಯಲ್ಲಿ ಸ್ವಲ್ಪ ಹೊತ್ತು ಕುಳಿತಿದ್ದ ಮೇಲೆ ಅವನ ವಿಮಾನ ಹೊರಡುವ ಕರೆ ಬಂದಿತು. ಅವನು ವಿಮಾನದ ಮಧ್ಯದಲ್ಲಿರುವ ಸೀಟಿನಲ್ಲಿ ಕುಳಿತ. ಪ್ಲೇನ್ ಹೊರಟಮೇಲೆ ಂiಡಿhosಣess ಕೊಡಲು ಬಂದ ಪಾನೀಯವನ್ನು ನಿರಾಕರಿಸಿದ. ನಮ್ಮೂರಿಗೆ ಹೋಗದೇ ಇದ್ದರೇ ಚೆನ್ನಾಗಿರುತ್ತಿತ್ತೇನೋ? ಈಗ ಐರೀನ್‍ಗೆ ಏನು ಹೇಳಲಿ? ಮನಸ್ಸಿಗೆ ಬಂದ ನೂರಾರು ಪ್ರಶ್ನೆಗಳಿಗೆ ಉತ್ತರ ಸಿಗದೆ ತೊಳಲಾಡಿದ. ನಿದ್ದೆ ಬರದಿದ್ದರೂ ಕಣ್ಣು ಮುಚ್ಚಿ ಅವನ ಸೀಟಿಗೆ ಒರಗಿದ. ಅವನಿಗೆ ಒಂದು ನಿಮಿಷವು ಒಂದು ಯುಗವಾಗಿ ತೋರಿತು. ಯಾವಾಗ ಪ್ರಯಾಣ ಮುಗಿಯುವುದೋ ಎಂದು ಎದುರು ನೋಡುತ್ತಾ ಕುಳಿತ. ಊಟ ಮಾಡಲೂ ಮನಸ್ಸಾಗಲಿಲ್ಲ. ಮ್ಯೂನಿಚ್ ಅನ್ನು ಇನ್ನು ಹತ್ತು ನಿಮಿಷದಲ್ಲಿ ತಲುಪುವುದಾಗಿ ಘೋಷಣೆ ಮಾಡಿದಾಗ, ಮನಸ್ಸು ಸ್ವಲ್ಪ ಹಗುರವಾಯಿತು. ಇರೀನ್ ವಿಮಾನ ನಿಲ್ದಾಣಕ್ಕೆ ಬಂದಿರುತ್ತಾಳೆ. ಅವಳ ಪ್ರೀತಿ ಸಹವಾಸಗಳಿಂದ ಮನೋಭಾರ ಕಡಿಮೆಯಾದೀತೆಂದುಕೊಂಡ.</p>
<p>ಅusಣoms immigಡಿಚಿಣioಟಿ ಗಳನ್ನು ಮುಗಿಸಿಕೊಂಡು ಹೊರಬಂದಾಗ ಐರೀನ್ ಅವನಿಗಾಗಿ ಕಾಯುತ್ತಿದ್ದಳು. ಅವಳನ್ನು ನೋಡಿ, ಅವನಿಗಾಗಿದ್ದ ನಿರಾಸೆಯನ್ನು ಬದಿಗೊತ್ತಿ, ಸಂತೋಷದ ನಗೆಯನ್ನು ಸೂಸುತ್ತಾ ಅವಳಿರುವಲ್ಲಿಗೆ ವೇಗವಾಗಿ ಹೋದ. ಅವಳು ಬಿಡುವಿಲ್ಲದೇ ಮಾತನಾಡುತ್ತಾ ಅವನಿಲ್ಲದೇ ತಾನು ಪರಿತಪಿಸಿದ್ದನ್ನು ಹೇಳಿದಳು. ಅವನ ಪ್ರಯಾಣದ ವಿಷಯ ನೂರೆಂಟು ಪ್ರಶ್ನೆಗಳನ್ನು ಕೇಳಿ ಉತ್ತರ ಬರದಿದ್ದಾಗ, ಏನೋ ಅಸಂಭವ ನಡೆದಿರಬೇಕೆಂದು ಊಹಿಸಿದಳು. ಅವನು ಕಾರಿನಲ್ಲಿ ಕೂತು ಎಲ್ಲಾ ಸಮಾಚಾರವನ್ನೂ ನಿಧಾನವಾಗಿ ಹೇಳುತ್ತೇನೆ ಎಂದ. ಆಗಲೇ ಅವಳು ಮನೆಯನ್ನು ಅಚ್ಚುಕಟ್ಟು ಮಾಡಿದ್ದಳು. ಮನೆಗೆ ಬಂದಾಗ ಅನಂತ ದೀರ್ಘ ನಿಟ್ಟುಸಿರನ್ನು ಬಿಟ್ಟ. ಐರೀನ್‍ಗೆ, ನಮ್ಮಮ್ಮನಿಗೆ ನಮ್ಮ ಮದುವೆಯಿಂದ ಬಹಳ ಅಸಮಾಧಾನವಾಗಿದೆ, ನಾನು ಏನೋ ಅಗಾಧವಾದ ತಪ್ಪು ಮಾಡಿರುವುದಾಗಿ ತಿಳಿದುಕೊಂಡಿದ್ದಾಳೆ, ಈಗ ನಾನು ಇನ್ನೇನೂ ಹೇಳಲು ಅಸಮರ್ಥನಾಗಿದ್ದೇನೆ.<br /><em>ಅಮೆರಿಕನ್ನಡದ ಕತೆಗಳು/೪೩೪</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೩೫</em><br />ಸ್ವಲ್ಪ ಸಮಾಧಾನವಾದಮೇಲೆ ಎಲ್ಲಾ ಹೇಳುತ್ತೇನೆ ಎಂದು ಹೇಳಿ ಸ್ನಾನ ಮಾಡಿ, ಬಟ್ಟೆ ಬದಲಾಯಿಸಲು ಹೋದ. ಐರೀನ್ ಅವನ ಪರಿಸ್ಥಿತಿಯನ್ನು ಅರ್ಥಮಾಡಿಕೊಂಡು, ಅವನ ಪ್ರಯಾಣದ ವಿಷಯವಾಗಿ ಅವನೇ ಹೇಳುವವರೆಗೂ ಏನೂ ಕೇಳುವುದಿಲ್ಲವೆಂದುಕೊಂಡಳು. ಅವನಿಗೆ ದೇಹಕ್ಕೊಂದೇ ಅಲ್ಲ, ಮನಸ್ಸಿಗೂ ತುಂಬಾ ಆಯಾಸವಾಗಿದ್ದುದರಿಂದ, ಸೇರಿದಷ್ಟು ಊಟ ಮಾಡಿ ಹಾಸಿಗೆ ಹಿಡಿದ.</p>
<p>ಮಾರನೇದಿನ ಮ್ಯೂನಿಚ್ ವಿಶ್ವವಿದ್ಯಾನಿಲಯದಲ್ಲಿ ಅವನ ಪ್ರೊಫೆಸರನ್ನು ಸಂಧಿಸಿದಾಗ ಅವನಿಗಾಗಿ ಕಾಯ್ದಿಟ್ಟಿದ್ದ ಕೊಠಡಿಯನ್ನು ತೋರಿಸಿದರು. ಮತ್ತು ಇತರ ಪ್ರೊಫೆಸರುಗಳನ್ನೂ ಪರಿಚಯ ಮಾಡಿಸಿದರು. ಅಲ್ಲಿನ ವಾತಾವರಣ ಸಂಶೋಧನೆಗೆ ಅನುಕೂಲವಾಗಿರುವಹಾಗೆ ಕಂಡಿತು. ಅವನು ಜರ್ಮನ್ ಕಲಿತಿದ್ದುದರಿಂದ ಅವನಿಗೆ ಯಾವ ರೀತಿಯ ಕಷ್ಟವೂ ಆಗಲಿಲ್ಲ. ಸಾಯಂಕಾಲ ಮನೆಗೆ ಬರುವ ಹೊತ್ತಿಗೆ, ಅವನಿಗೆ ಹಿಂದಿನ ದಿನಗಳ ಮನೋಘಾತ ಬಹಳ ಕಡಿಮೆಯಾಗಿದ್ದಿತು. ಊಟವಾದ ಮೇಲೆ ಐರೀನ್‍ಗೇ ಬೆಂಗಳೂರಿನಲ್ಲಿ ನಡೆದುದ್ದನ್ನೆಲ್ಲ ವಿವರವಾಗಿ ಹೇಳಿದಾಗ, ಅವಳಿಗೆ ಎಷ್ಟು ಅರ್ಥವಾಯಿತೆನ್ನುವುದನ್ನು ಅಳತೆ ಮಾಡುವುದು ಸಾಧ್ಯವಿರಲಿಲ್ಲ.</p>
<p>ಅನಂತ ತನ್ನ ಮನಸ್ಸಿಗೆ ಬೇಜಾರಾಯಿತೆಂದು ಅವನ ತಾಯಿಗೆ ಪತ್ರ ಬರೆಯುವುದನ್ನು ನಿಲ್ಲಿಸಲಿಲ್ಲ. ಎಂದಿನಂತೆ ಎರಡುವಾರಕ್ಕೆ ಒಂದಾವರ್ತಿ ಬರೆಯುತ್ತಿದ್ದ. ಅವನಿಗೆ ಅವನ ತಾಯಿಯಿಂದ ಉತ್ತರವು ಯಥಾಪ್ರಕಾರ ಬರುತ್ತಿತ್ತು. ಆದರೆ ಅದರಲ್ಲಿ ಅವನ ಹೆಂಡತಿಯ ವಿಚಾರ ಒಂದು ಅಕ್ಷರವೂ ಇರುತ್ತಿರಲಿಲ್ಲ. ಐರೀನ್‍ಗೆ ಹೆರಿಗೆಯಾದ ಮೇಲೆ ಗಂಡು ಮಗುವಾಯಿತೆಂದೂ ಮಗುವಿಗೆ ತನ್ನ ತಾತನ ಹೆಸರು ಕೃಷ್ಣಮಾಚಾರ್ಯ ಎಂದು ಇಟ್ಟಿರುವುದಾಗಿಯೂ ತಂತಿಯನ್ನು ಕಳುಹಿಸಿದ್ದಕ್ಕೆ ಮತ್ತು ಆಮೇಲೆ ಕಾಗದ ಬರೆದುದ್ದಕ್ಕೆ ಬಂದ ಉತ್ತರದಲ್ಲಿ ಮಗು ಹುಟ್ಟಿದ ಸುದ್ದಿಯೇ ಇರಲಿಲ್ಲ. ಕೃಷ್ಣನಿಗೆ ಒಂದು ವರ್ಷದ ಹುಟ್ಟಿದ ಹಬ್ಬವನ್ನು ಮಾಡಿ ಅವನ ಫೋಟೋ ಜತೆಗೆ ಬರೆದ ಕಾಗದಕ್ಕೆ ಉತ್ತರವೇ ಬರಲಿಲ್ಲ. ಊರಿಗೆ ಕೃಷ್ಣನನ್ನೂ, ಐರೀನನ್ನೂ ಕರೆದುಕೊಂಡು ಹೋದರೆ ಅಮ್ಮನ ಮನಸ್ಸು ಕರಗಬಹುದೆಂದೆಣಿಸಿ ಕೃಷ್ಣನಿಗೆ ಅನಂತ ಭಾರತದ Pಚಿssಠಿoಡಿಣಗೆ ಬಹಳ ಉತ್ಸಾಹದಿಂದಲೇ ಅರ್ಜಿ ಹಾಕಿದ. ಯಾರೋ ಭಾರತದ ಮಹಾಶಯರೊಬ್ಬರು ಭಾರತೀಯ ಹುಡುಗಿಯೊಂದಿಗೆ ಮದುವೆಯಾಗಿದ್ದರೂ, ಒಬ್ಬ ಜರ್ಮನ್ ಹುಡುಗಿಯನ್ನು ಅವಳಿಗೆ ತಿಳಿಸದೇ ಮದುವೆಯಾಗಿದ್ದನಂತೆ. ಇದು ಜರ್ಮನಾ Immigಡಿಚಿಣioಟಿಗೆ ತಿಳಿದು, ಅವರು ಅಮೆರಿಕನ್ ಹುಡುಗಿಯನ್ನು ಮದುವೆಯಾಗಿದ್ದ ಅನಂತನಿಗೆ ಭಾರತೀಯ ಹುಡುಗಿಯೊಂದಿಗೆ ವಿವಾಹವಾಗಿಲ್ಲವೆಂದು ಖಚಿತವಾಗುವವರೆಗೂ, ಅವನ ಮಗ ಕೃಷ್ಣನಿಗೆ Pಚಿssಠಿoಡಿಣ ಕೊಡುವ<br />ಸಂಭವವಿರಲಿಲ್ಲ. ಅನಂತನಿಗೆ ತನ್ನ ಮಗನನ್ನು ಭಾರತೀಯನಾಗಿಯೇ ಬೆಳೆಸಬೇಕೆಂಬ ಇಚ್ಛೆ ಪ್ರಬಲವಾಗಿತ್ತು. ಮಗನಿಗೆ ಭಾರತೀಯ Pಚಿssಠಿoಡಿಣ ತೆಗೆಯುವುದು ಈ ಅಪೇಕ್ಷೆಯ ಮೊದಲನೆಯ ಹಂತವಾಗಿತ್ತು.</p>
<p>ಅಂದು ಆಂಡಾಳಮ್ಮ ಮಡಿ ಉಟ್ಟು ಪೂಜೆ ಪಾರಾಯಣ ಎಲ್ಲ ಮುಗಿಸಿ, ಊಟ ಮಾಡಲು ಅಡಿಗೆ ಮನೆ ಕಡೆ ಹೊರಟಿದ್ದಾಗ, ಬಾಗಿಲು ತಟ್ಟಿದ ಶಬ್ದ ಕೇಳಿಸಿತು. ಹೊರಗೆ ಬಂದರೆ, ಒಬ್ಬ ಪೋಲೀಸ್ ಅಧಿಕಾರಿ ಬಾಗಿಲಲ್ಲಿ ನಿಂತಿದ್ದಾನೆ. ಆಂಡಾಳಮ್ಮ ಬಾಗಿಲ ಬಳಿ ಹೋಗಿ, ಯಾರಪ್ಪ ನೀನು ಎಂದರೆ ಆತ ನಾನು ಪೋಲೀಸ್ ಇಲಾಖೆಯಿಂದ ಬಂದಿದ್ದೇನೆ. ನನ್ನ ಹೆಸರು ಖಾದರ್ ಸಾಬ್ ಎಂದಾಗ, ಆಕೆ ಅವನಿಗೆ ಏನೂ ಉತ್ತರ ಕೊಡದೆ, ಅವನ ಮುಖಕ್ಕೆ ಬಡಿದಂತೆ ಡಬಾರ್ ಎಂದು ಬಾಗಿಲು ಹಾಕಿ ಒಳಗೆ ಹೋಗಿದ್ದರು ಆಂಡಾಳಮ್ಮ. ಇದೇನು ಗ್ರಹಚಾರ ಬಂತು ಮಡಿ ಉಟ್ಟು ಊಟಕ್ಕೆ ಕೂರಬೇಕೆಂದಾಗ ಮುಸಲ್ಮಾನನ ದರ್ಶನ ಎಂದು, ಸ್ನಾನ ಮಾಡಿ, ಮಡಿ ಉಟ್ಟು, ಊಟ ಮಾಡಿದ್ದರು. ಪೋಲೀಸ್ ಸೂಪರಿಂಟೆಂಡೆಂಟ್ ಖಾದರ್‍ಸಾಬರು ಅನಂತನು ವಿವಾಹಿತನೋ, ಬ್ರಹ್ಮಚಾರಿಯೋ ಎಂದು ತಿಳಿಯಲು ಬಂದಿದ್ದರು. ಜರ್ಮನಿಗೆ ಬೆಂಗಳೂರಿನ ಪೋಲೀಸ್ ಇಲಾಖೆ ಈ ವಿಷಯ ತನಿಖೆ ಮಾಡಿ ಡಿeಠಿoಡಿಣ ಕಳುಹಿಸಬೇಕಾಗಿತ್ತು. ಖಾದರ್‍ಸಾಬರಿಗೆ ಆಂಡಾಳಮ್ಮ ಏತಕ್ಕೆ ಬಾಗಿಲನ್ನು ಹಾಕಿದಳೆಂದು ಮೊದಲು ತಿಳಿಯದಿದ್ದರೂ ಆ ಮೇಲೆ, ಆಕೆ ಸಂಪ್ರದಾಯಸ್ಥಳಿರಬೇಕು, ನನ್ನ ಹೆಸರು ಕೇಳಿ ಮತ ಗೊತ್ತಾಗಿ, ಹಾಗೆ ಆಡಿರಬೇಕೆಂದು ಹೊಳೆಯಿತು. ಅಕ್ಕಪಕ್ಕದವರನ್ನು ಕೇಳಿ, ಜಾನಕಿಯ ಕೆಲಸದ ಜಾಗ ಪತ್ತೆ ಮಾಡಿದರು. ಮಹಾರಾಣೀ ಕಾಲೇಜಿಗೆ ಹೋಗಿ ಅವಳ ಕೊಠಡಿಯ ಹತ್ತಿರ ಹೋದಾಗ, ಅವಳು ಖಾದರ್‍ಸಾಬರು ಏತಕ್ಕೆ ತನ್ನನ್ನು ನೋಡಲು ಬಂದಿದ್ದಾರೆಂದು ಅವರ ಉಡುಪಿನಿಂದ ಮತ್ತು ಆಂಡಾಳಮ್ಮನ ಹಿಂದಿನ ದಿನದ ಅನುಭವದ ವರದಿಯಿಂದ ಊಹೆ ಮಾಡಿದಳು. ಈತ ನನ್ನನ್ನು ನೋಡಿ ಮಾತಾಡುವವರೆಗೂ ಬಿಡುವುದಿಲ್ಲ. ಈಗಲೇ ಪೋಲೀಸ್ ಅಧಿಕಾರಿ ನನ್ನ ಕೊಠಡಿಗೆ ಬಂದಿರುವುದರಿಂದ ಅವಮಾನವಾಗಿದೆ. ಏತಕ್ಕೆ ಬಂದಿದ್ದನೋ ನೋಡೋಣ ಎಂದು ಬಾಗಿಲು ತೆರೆದು, ಒಳಗೆ ಬನ್ನಿ ಎಂದು ಹೇಳಿದಳು. ಆತ ಬಂದು ಅಲ್ಲಿದ್ದ ಕುರ್ಚಿಯ ಮೇಲೆ ಕೂತ. ಬಹಳ ವಿನಯದಿಂದ ನಾನು ತಮಗೆ ಬಹಳ ತೊಂದರೆ ಕೊಡುತ್ತಿದ್ದೇನೆ. ನನಗೆ ನಿಮ್ಮ ಅಣ್ಣ ಅನಂತನ ವಿಷಯ ತಿಳಿಯಬೇಕಾಗಿದೆ. ಅವರಿಗೆ ಈ ದೇಶದಲ್ಲಿ ಇಲ್ಲಿಯ ಹುಡುಗಿಯೊಂದಿಗೆ ಮದುವೆಯಾಗಿದೆಯೇ? ಎಂದು ಕೇಳಿದರು. ಜಾನಕಿ ಆಗ ಖಾದರ್‍ಸಾಬರಿಗೆ ಅವನಿಗೆ ಅಮೆರಿಕನ್ ಹುಡುಗಿಯೊಂದಿಗೆ ಮದುವೆಯಾಗಿದೆ. ಅವನು ನಮ್ಮ ದೇಶದವಳನ್ನು ಮದುವೆಯಾಗಿಲ್ಲವೆಂದು ಸಂಕ್ಷಿಪ್ತವಾಗಿ ಉತ್ತರವನ್ನು ಕೊಟ್ಟು ಬಾಗಿಲನ್ನು<br /><em>ಅಮೆರಿಕನ್ನಡದ ಕತೆಗಳು/೪೩೬</em><br /><sub> </sub><br /><em>ಅಮೆರಿಕನ್ನಡದ ಕತೆಗಳು/೪೩೭</em><br />ತೋರಿಸಿದಳು. ಸಾಬರಿಗೆ ಬೇಕಾದ ವಿಷಯ ತಿಳಿದಿದ್ದುದರಿಂದ ಜಾನಕಿಯ ವಿನಯವಲ್ಲದ ವರ್ತನೆಯು ಅಷ್ಟು ಮನಕ್ಷೇಪವನ್ನುಂಟುಮಾಡಲಿಲ್ಲ.</p>
<p>ಈ ಮೇಲಿನ ಸಮಾಚಾರಗಳೆಲ್ಲಾ ಅನಂತನಿಗೆ ಅಲಮೇಲುವಿನ ಕಾಗದದಿಂದ ಗೊತ್ತಾಗಿ ಅವನ ಮಗನಿಗೆ ಕೊಟ್ಟಿದ್ದ ಠಿಚಿssಠಿoಡಿಣ ಅರ್ಜಿಯನ್ನು ವಾಪಸ್ಸು ಪಡೆದು, ಭಾರತಕ್ಕೆ ಹೆಂಡತಿ ಮತ್ತು ಮಗನೊಂದಿಗೆ ಹೋಗುವ ಆಸೆಯನ್ನು ಮುಂದಕ್ಕೆ ಹಾಕಿದ.</p>
<p>ಅನಂತ ಮರುವರ್ಷ ಜರ್ಮನಿಯಿಂದ ವಾಪಸ್ಸು ಅಮೆರಿಕಕ್ಕೆ ಬಂದು ಆeಣಡಿoiಣ ನ ಒಂದು ವಿಶ್ವವಿದ್ಯಾಲಯದಲ್ಲಿ ಂssoಛಿiಚಿಣe Pಡಿoಜಿessoಡಿ ಆಗಿ ಸೇರಿಕೊಂಡ. ಕ್ರಮೇಣ ಎಲ್ಲಾ ಸರಿಹೋಗುತ್ತದೆ, ಅಮ್ಮ ನಾನು ಬಿಳಿಯವಳನ್ನು ಮದುವೆಯಾದುದನ್ನು ಒಪ್ಪಿಕೊಳ್ಳುತ್ತಾಳೆ, ಮಕ್ಕಳನ್ನು ನೋಡಿ ಮುದ್ದಿಸುತ್ತಾಳೆ ಎಂದು ಕನಸು ಕಾಣುತ್ತಿದ್ದ. ಅವನಿಗೆ ಎರಡು ಹೆಣ್ಣು ಮಕ್ಕಳುಗಳಿವೆ. ಮಕ್ಕಳೆಲ್ಲಾ ಬಹಳ ರೂಪವಂತರು, ಬುದ್ಧಿವಂತರು ಮತ್ತು ವಿನಯಶೀಲರು. ಯಾವ ಅಜ್ಜಿಯೂ ಇಂತಹ ಮೊಮ್ಮಕ್ಕಳ ವಿಷಯ ಹೆಮ್ಮೆ ಪಡುವಂತಹುದೇ. ಆದರೆ, ಆಂಡಾಳಮ್ಮ ಮಗ ಮಾಡಿದ ಅಪರಾಧವನ್ನು ಇನ್ನೂ ಮರೆತಿರಲಿಲ್ಲ.</p>
<p>ಅನಂತನ ಮದುವೆಯಾದ ಎರಡು ವರ್ಷದ ಮೇಲೆ ಅಲಮೇಲು ಆವಳ ಸಂಗೀತದ ಉಪಾಧ್ಯಾಯರ ಮಗ ಗಣೇಶನನ್ನು ತಾಯಿಯ ವಿರುದ್ಧವಾಗಿ ಮದುವೆಯಾಗಿದ್ದಳು. ಗಣೇಶ ಪ್ರಸಿದ್ಧ ಸಂಗೀತಗಾರ. ಅಲಮೇಲೂ ಮತ್ತು ಗಣೇಶ ಆಕಾಶವಾಣಿಯಲ್ಲಿ ಆಗಾಗ್ಯೆ ಕಚೇರಿಗಳನ್ನು ಕೊಡುತ್ತಿರುತ್ತಾರೆ. ಗಣೇಶ ಬೇರೆ ಪಂಥದ ಬ್ರಾಹ್ಮಣ. ಅಲಮೇಲು ಮದುವೆಯಾದಮೇಲೆ ತಾಯಿ ಮಗಳ ಮಾತು-ಕತೆಗಳೇ ಸಂಪೂರ್ಣವಾಗಿ ನಿಂತುಹೋಯಿತು. ಅಕ್ಕ ಜಾನಕಿಯೂ, ತಂಗಿ ಅಲಮೇಲು ಕುಲಹೀನನ್ನು ಮದುವೆಯಾಗಿದ್ದಾಳೆಂದು ಅವಳೊಡನೆ ಯಾವ ತರಹದ ಸಂಬಂಧವನ್ನೂ ಇಟ್ಟುಕೊಂಡಿಲ್ಲ. ಗೋಪಾಲ ನ್ಯೂಯಾರ್ಕಿನ ಒಂದು ವಿಶ್ವವಿದ್ಯಾಲಯದಲ್ಲಿ ಪ್ರಾಧ್ಯಾಪಕನಾಗಿದ್ದಾನೆ. ಅವನಿಗೆ ಅವನೊಡನೆ ಓದುತ್ತಿದ್ದ ಹೇಮಳನ್ನು ಮದುವೆಯಾಗಬೇಕೆಂದು ಇಷ್ಟವಿತ್ತು. ಅಣ್ಣ ಅನಂತ, ತಂಗಿ ಅಲಮೇಲು ಇಬ್ಬರೂ ತಾಯಿ ಮತ್ತು ಅಕ್ಕ ಜಾನಕಿಯ ವಿರುದ್ಧವಾಗಿ ಮದುವೆಯಾದ ನಂತರ, ಅವನೂ ಬೇರೆ ಜಾತಿಯ ಹುಡುಗಿಯನ್ನು ಮದುವೆಯಾದರೆ ತಾಯಿಗೆ ಮನ ನೋಯುವುದೆಂದು ಮದುವೆಯನ್ನು ಮಾಡಿಕೊಳ್ಳುವ ಆಸೆಯನ್ನೇ ತೊರೆದು ಒಬ್ಬಂಟಿಗನಾಗಿಯೇ ಇದ್ದಾನೆ. ಆಗಾಗ್ಗೆ ಅನಂತನ ಊರಿಗೆ ಹೋಗಿ ಕಾಲಕಳೆದು ಬರುತ್ತಾನೆ. ಅಣ್ಣ ಅತ್ತಿಗೆ, ಮಕ್ಕಳು ಮತ್ತು ಗೋಪಾಲ ಬಹಳ ಅನ್ಯೋನ್ಯವಾಗಿದ್ದಾರೆ.</p>
<p>ಅನಂತ ಬೆಂಗಳೂರಿಗೆ ಎರಡು ವರ್ಷಕ್ಕೆ ಒಂದು ಸಾರಿ ಹೋಗಿ ತಾಯಿಯೊಡನೆ ಒಂದೋ ಎರಡೋ ವಾರಗಳು ಇದ್ದು ಬರುತ್ತಾನೆ. ಅಲ್ಲಿ ಹೋದಾಗ ಹೆಂಡತಿ<br />ಮಕ್ಕಳ ವಿಷಯ ಮಾತಾಡುವುದೇ ಇಲ್ಲ. ಹಿಂದಿನ ಹಾಗೆಯೇ ಪಂಚೆ ಉಟ್ಟು ಸಂಧ್ಯಾವಂದನೆ, ಅರ್ಚನೆ ಮಾಡಿ, ತಾಯಿಗೆ ಸಾಷ್ಟಾಂಗ ನಮಸ್ಕಾರ ಮಾಡುತ್ತಾನೆ. ತಾಯಿಯ ಮನ ನೋಯಿಸಬಾರದು. ಆಕೆ ಬೆಳೆದ ವಾತಾವರಣದಲ್ಲಿ ಅವಳು ಮಾಡುವುದು ಸರಿಯೆಂದೇ ತಿಳಿದುಕೊಂಡಿದ್ದಾಳೆ ಎಂದೇ ಅವನ ದೃಢ ನಂಬಿಕೆ. ಈಗಲೂ ತಾನು ಮಾಡಿದುದು ಸರಿಯೇ ಎಂದು ಪದೇ ಪದೇ ಮನಸ್ಸಿಗೆ ಬರುತ್ತಿರುತ್ತದೆ. ಯಾರದು ಸರಿಯೋ ಯಾರದು ತಪ್ಪೋ ದೇವರಿಗೇ ಗೊತ್ತು ಎಂದುಕೊಳ್ಳುತ್ತಿರುತ್ತಾನೆ.</p>
<p>ಮೊನ್ನೆ ಟಪ್ಪಾಲು ಬಂದಾಗ ಇತರ ಕಾಗದಗಳ ಜೊತೆ ಅನಂತನ ಕೈಬರಹದ ಲಕೋಟೆ ಇತ್ತು. ನಾನು ಆತುರದಿಂದ ಅವನ ಅಪರೂಪದ ಪತ್ರವನ್ನು ಓದಿದಾಗ ಕಣ್ಣಲ್ಲಿ ಹನಿಗೂಡಿತು, 'ಅವನ ತಾಯಿ ಆಂಡಾಳಮ್ಮ ಇನ್ನಿಲ್ಲವಂತೆ. ಆಕೆ ಇದ್ದಕ್ಕಿದ್ದ ಹಾಗೇ ದೇವರ ಪೂಜೆ ಮಾಡುತ್ತಿದ್ದಾಗ ಮೂರ್ಛೆ ಬಂದು ಚೇತರಿಸಿಕೊಳ್ಳಲೇ ಇಲ್ಲವಂತೆ, ಅನಂತ ಬೆಂಗಳೂರಿಗೆ ಹೋಗಿ ಅಂತ್ಯಕರ್ಮಗಳನ್ನು ಮಾಡಿ, ತಾಯಿ ಕ್ಷಮಾಪಣೆಯನ್ನು ಕೇಳಿ ಬಂದನಂತೆ. ನಾನು ಎಂದಿಗೂ ಅವಳು ಮಾಡಿದುದು ತಪ್ಪು ಎಂದು ಹೇಳಲಾರೆ, ಸಂಪ್ರದಾಯಸ್ಥರ ಮನೆಯಲ್ಲಿ ಹುಟ್ಟಿ, ಸಂಪ್ರದಾಯಸ್ಥರ ಮನೆ ಸೇರಿ, ಸಂಪ್ರದಾಯವೇ ತನ್ನ ಸರ್ವಸ್ವವೆಂದು ತಿಳಿದಿದ್ದ ತಾಯಿಯ ಆತ್ಮಶಾಂತಿಗೆ ಪ್ರಾರ್ಥಿಸುತ್ತೇನೆ'- ಎಂದು ಬರೆದು ಕಾಗದವನ್ನು ಮುಗಿಸಿದ್ದ.</p>
<p><strong><em>-ತಿಮ್ಮಿ</em></strong>(ಮಿನೆಸೋಟ)</p>
</body>
</html>
