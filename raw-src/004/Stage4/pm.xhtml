<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
<title>Nagpur Ashram</title>
<link rel="stylesheet" type="text/css" href="css/style.css" />
</head>
<body>
<p><strong>ತಿರುಗಾಟ</strong></p>
<p></p>
<p></p>
<p></p>
<p><strong><em>ಶಿಕಾರಿಪುರ ಹರಿಹರೇಶ್ವರ</em></strong></p>
<p><strong>ಮಹಿಮಾ ಪ್ರಕಾಶನ</strong></p>
<p>ನಂ. ೧೩೯೩/೨, ಸಿಎಚ್-೩೧, ೬ನೇ ಕ್ರಾಸ್, ಕೃಷ್ಣಮೂರ್ತಿಪುರಂ, ಮೈಸೂರು-೫೭೦ಂ೦೪</p>
<p>ಮೊಬೈಲ್: ೯೪೪೮೭೫೯೮೧೫</p>
<p><strong><u>ಖಿIಖUಉ೦೦ಖಿಂ</u></strong></p>
<p>bಥಿ</p>
<p><strong>Shiಞಚಿಡಿiಠಿuಡಿಚಿ ಊಚಿಡಿihಚಿಡಿesತಿಚಿಡಿಚಿ</strong></p>
<p>ಓo. ೪, ೩ಡಿಜ ಒಚಿiಟಿ, ೫ಣh ಅಡಿoss</p>
<p>Sಚಿಡಿಚಿsತಿಚಿಣiಠಿuಡಿಚಿm, ಒಥಿsoಡಿe-೫೭೦ಂ೦೯</p>
<p>Phoಟಿe: (೦೮೨೧) ೨೫೪೪೮೪೧</p>
<p>eಒಚಿiಟ: hoಥಿsಚಿಟಚಿ_usಚಿ@hoಣmಚಿiಟ.ಛಿom</p>
<p>Pubಟisheಜ bಥಿ</p>
<p><strong>ಒಂಊIಒಂ PಖಂಏಂSಊಂಓಂ</strong></p>
<p>ಓo. ೧೩೯/೨, ಅಊ-೩೧, ೬ಣh ಅಡಿoss</p>
<p>ಏಡಿishಟಿಚಿmuಡಿಣhಥಿಠಿuಡಿಚಿm, ಒಥಿsoಡಿe-೫೭೦ಂ೦೪</p>
<p>ಒob: ೯೪೪೮೭೫೯೮೧೫</p>
<p>ಹಕ್ಕುಗಳು: ಲೇಖಕರು</p>
<p>ಪುಟಗಳು: ೪ಽ೧೬೦= ೧೬೪</p>
<p>ಮೊದಲ ಮುದ್ರಣ: ೨೦೧೦</p>
<p>ಬೆಲೆ ರೂ. ೧೦ಂ-೦೦</p>
<p>ಮುದ್ರಣಕ್ಕಾಗಿ ೮೦ ಜಿಎಸ್‍ಎಂ ಮ್ಯಾಪ್‍ಲಿಥೋ ಕಾಗದ ಬಳಸಲಾಗಿದೆ</p>
<p>ಪುಸ್ತಕದ ಆಕಾರ: ಡೆಮ್ಮಿ ೧/೮</p>
<p>ಮುಖಪುಟ ವಿನ್ಯಾಸ: ಮಂಜುನಾಥ್ ಲತಾ, ಮೈಸೂರು</p>
<p>ಅಕ್ಷರ ಜೋಡಣೆ:</p>
<p>ಮಾಗಲು ಮಲ್ಲಿಕಾರ್ಜುನ, ಮೈಸೂರು</p>
<p>ಮುದ್ರಕರು:</p>
<p>ಕೀರ್ತನ ಗ್ರಾಫಿಕ್ಸ್, ಮೈಸೂರು</p>
<p><strong> </strong></p>
<p>ದಕ್ಷಿಣ ಭಾರತ ಪ್ರವಾಸವನ್ನು ಸುಗಮಗೊಳಿಸಿ</p>
<p>ನಮ್ಮೊಂದಿಗೆ ತನ್ನ ಅನುಭವವನ್ನು ಹಂಚಿಕೊಂಡ</p>
<p>ನಮ್ಮ ಟ್ಯಾಕ್ಸಿ ಡ್ರೈವರ್</p>
<p><strong>ಶ್ರೀ ಕೆ.ಟಿ. ದಿವಾಕರ್</strong></p>
<p>ಅವರಿಗೆ</p>
<p><br />ಪ್ರಸ್ತಾವನೆ</p>
<p>ಹರಿಹರೇಶ್ವರ ಅವರು ಈ ಕಾದಂಬರಿಯನ್ನು ಎರಡು-ಮೂರು ವರ್ಷಗಳ ಹಿಂದೆಯೇ ಬರೆದಿದ್ದರು. ಆದರೆ ಕಾದಂಬರಿಯ ಅಂತ್ಯವಾಗಿರಲಿಲ್ಲ. ಆದರೆ ಕಾದಂಬರಿಯ ಅಂತ್ಯ ಹೇಗೆ ಮಾಡಬೇಕು ಎಂಬ ವಿಚಾರವನ್ನು ನನ್ನೊಂದಿಗೆ ಹಂಚಿಕೊಂಡಿದ್ದರಿಂದ ನಾನು ಅದನ್ನು ಬರೆದು ಮುಗಿಸಲು ಪ್ರಯತ್ನಿಸಿದ್ದೇನೆ.</p>
<p>'ತಿರುಗಾಟ' ಒಂದು ರೀತಿಯಲ್ಲಿ ಪ್ರವಾಸಿ ಕಾದಂಬರಿ. ಹಾಗಂತ ಇದು ಪ್ರವಾಸ ಸಾಹಿತ್ಯ ಅಂತ ಏನೂ ಅಲ್ಲ. ಈ ಕಾದಂಬರಿಯಲ್ಲಿ ಒಬ್ಬ ಟ್ಯಾಕ್ಸಿ ಡ್ರೈವರ್‍ನ ಅನುಭವ, ಅನುಭಾವ ಎಲ್ಲಾ ಮೇಳೈಸಿದೆ.</p>
<p>''ಲೋಕೋ ಭಿನ್ನರುಚಿಃ'' ಅನ್ನೋ ಹಾಗೆ ಒಂದೊಂದು ಅನುಭವವೂ ಭಿನ್ನವಾಗಿದೆ. ಲೋಕ ಟ್ಯಾಕ್ಸಿ ಡ್ರೈವರ್‍ನನ್ನು ನಡೆಸಿಕೊಳ್ಳುವ ಜನಜೀವನದ ಪರಿಯನ್ನು ಇಲ್ಲಿ ಚಿತ್ರಿಸಲಾಗಿದೆ. ಇದರಲ್ಲಿ ಮಾನವೀಯತೆಯೇ ಮುಖ್ಯ ಅಂಶ.</p>
<p>ಹರಿಹರೇಶ್ವರರು ಕಾವ್ಯ, ಜ್ಯೋತಿಷ್ಯ, ಪ್ರಬಂಧ ಸಾಹಿತ್ಯದಲ್ಲೇ ಹೆಚ್ಚು ಕೃಷಿ ಮಾಡಿದವರು. ಇದು ಅವರ 'ಆಡು ಮುಟ್ಟದ ಸೊಪ್ಪಿಲ್ಲ' ಅನ್ನೋದಕ್ಕೆ ಒಂದು ಸೇರ್ಪಡೆ.</p>
<p>* * *</p>
<p>ಕಾದಂಬರಿ ಬರೆಯಲು ಸ್ಫೂರ್ತಿ ನೀಡಿದ ಟ್ಯಾಕ್ಸಿ ಡ್ರೈವರ್ ದಿವಾಕರ್ ಅವರಿಗೆ, ಕಾದಂಬರಿಗೆ ಕೆಲವೊಂದು ಮಾಹಿತಿ ನೀಡಿದ ಲಕ್ಷೀಸ್ವಾಮಿಗೌಡ ಅವರಿಗೆ ಹಾಗೂ ಲಿಪಿವಿನ್ಯಾಸ ಗಣಕೀಕರಣ ಮಾಡಿದ ಶ್ರೀ ಮಾಗಲು ಮಲ್ಲಿಕಾರ್ಜುನ ಅವರಿಗೆ, ಗಣಕೀಕರಣದಲ್ಲಿ ನೆರವಿತ್ತ ಕುಮಾರಿ ಎಂ. ರಾಧಿಕಾ ಅವರಿಗೆ, ಅಚ್ಚುದೋಷಗಳ ತಾಳೆ ನೋಡಿದ ಡಾ| ಎಚ್.ಕೆ. ರಾಮನಾಥ್, ಮುಖಪುಟ ವಿನ್ಯಾಸ ಮಾಡಿದ ಶ್ರೀ ಮಂಜುನಾಥ್ ಲತಾ ಅವರಿಗೆ, ಅಚ್ಚುಕಟ್ಟಾಗಿ ಮುದ್ರಿಸಿದ ಕೀರ್ತನ್ ಗ್ರಾಫಿಕ್ಸ್, ಮೈಸೂರು ಇವರಿಗೆ, ಮುದ್ರಣಾಲಯದ ಶ್ರೀ ಕೆ.ವಿ. ಶ್ರೀನಿವಾಸ್ ಹಾಗೂ ಮುದ್ರಣಾಲಯದ ಸಿಬ್ಬಂದಿ ವರ್ಗದವರಿಗೆ, ವಿಶ್ವಾಸ ಪೂರ್ವಕವಾಗಿ ಈ ಪುಸ್ತಕವನ್ನು ಅಂದವಾಗಿ ಪ್ರಕಟಿಸಿದ ಮೈಸೂರಿನ ಹೆಸರಾಂತ ಮಹಿಮಾ ಪ್ರಕಾಶನದ ಶ್ರೀ ಕೆ.ವಿ. ಶ್ರೀನಿವಾಸ್ ಅವರಿಗೆ ನಾನು ಆಭಾರಿ.</p>
<p><h೬>ಸ್ನೇಹದಲ್ಲಿ ನಿಮ್ಮ,<strong>-<em>ನಾಗಲಕ್ಷ್ಮಿ ಹರಿಹರೇಶ್ವರ</em></strong></p>
<p>ಮೈಸೂರು</p>
</h೬>
<p></p>
<p>ಪ್ರಕಾಶಕರ ಮಾತು</p>
<p>ಕಥೆ, ಕಾದಂಬರಿ, ಪ್ರಬಂಧ ಸಂಕಲನ- ಹೀಗೆ ಸೃಜನಾತ್ಮಕ ವೈಚಾರಿಕ ವೈಜ್ಞಾನಿಕ ಹಾಗೂ ಆಧ್ಯಾತ್ಮಿಕ ಗ್ರಂಥಗಳ ಪ್ರಕಟನೆಯನ್ನು ಮಾಡುವುದರಲ್ಲಿ ಆಸಕ್ತಿ ಹೊಂದಿರುವ ನಮ್ಮ ಪ್ರಕಾಶನ ಸಂಸ್ಥೆಯು ಈಗಾಗಲೇ ಹಲವಾರು ಕಿರಿಯ-ಹಿರಿಯ ಬರೆಹಗಾರರ ಕೃತಿಗಳನ್ನು ಬೆಳಕಿಗೆ ತಂದು, ನಿಮ್ಮೆಲ್ಲರ ಮೆಚ್ಚುಗೆಗೆ ಪಾತ್ರವಾಗಿದೆ; ನಿಮ್ಮ ಪ್ರೋತ್ಸಾಹಕ್ಕಾಗಿ ನಿಮಗೆ ನಾವು ಆಭಾರಿಗಳು.</p>
<p>ಶ್ರೀ ಶಿಕಾರಿಪುರ ಹರಿಹರೇಶ್ವರ ಅವರು ಲೇಖಕರಾಗಿ, ಸಂಪಾದಕರಾಗಿ ತಮ್ಮ ಇಪ್ಪತ್ತೈದಕ್ಕೂ ಹೆಚ್ಚಿನ ಕೃತಿಗಳ ಮೂಲಕ ಈಗಾಗಲೇ ಕನ್ನಡ ಸಾಹಿತ್ಯ ಪ್ರಪಂಚದಲ್ಲಿ ಪರಿಚಿತರಾಗಿದ್ದಾರೆ. ಕರ್ನಾಟಕ ರಾಜ್ಯೋತ್ಸವ ಪ್ರಶಸ್ತಿ ಪುರಸ್ಕೃತರಾದ ಇವರು ಹಲಾವರು ವರ್ಷಗಳ ಕಾಲ ಅಮೆರಿಕಾದಲ್ಲಿದ್ದು ಅಲ್ಲಿ ಕನ್ನಡವನ್ನು ಉಳಿಸಿ ಬೆಳೆಸಿದವರು; ಅಲ್ಲಿನ ಕನ್ನಡಿಗರನ್ನು ಸಂಘಟಿಸಿ, ಬರೆಹಗಾರರನ್ನು ಪ್ರೋತ್ಸಾಹಿಸಿ, ಅಲ್ಲಿ 'ಅಮೆರಿಕನ್ನಡ' ಸಾಹಿತ್ಯ ಪತ್ರಿಕೆಯನ್ನು ನಡೆಸಿದವರು; ತಮ್ಮ ಅಂಕಣ-ಬರಹಗಳಿಂದ ಮತ್ತು ಪ್ರಕಟಿತ ಪುಸ್ತಕಗಳಿಂದ ಇಲ್ಲೂ ಅಲ್ಲೂ ಹೆಸರು ಮಾಡಿದವರು. ಅವರು ಬರೆದ, ನಮ್ಮ ಪ್ರಕಾಶನ ಸಂಸ್ಥೆಯಡಿ ಹೊರಬರುತ್ತಿರುವ ಪುಸ್ತಕಗಳಲ್ಲಿ ಈ 'ತಿರುಗಾಟ' ಎರಡನೆಯದು.</p>
<p>-ಕೆ.ವಿ. ಶ್ರೀನಿವಾಸ್</p>
<p>ಮಹಿಮಾ ಪ್ರಕಾಶನ, ಮೈಸೂರು</p>
<p><h೬>ತಿರುಗಾಟ- ಪಾತ್ರ ಪರಿಚಯ(ಅಕಾರಾದಿಯಾಗಿ)</p>
<p><strong>ನಾನು:</strong>ಕಥಾ ನಿವೇದಕ</p>
<p><strong>ಅಶೋಕ:</strong>ನನ್ನ ಮಗ</p>
<p><strong>ಕುಸುಮಕ್ಕ:</strong>ನನ್ನ ಎರಡನೆಯ ಅಕ್ಕ.</p>
<p><strong>ಗಿರಿಯಪ್ಪ:</strong>ಆಟೋ ಮೆಕ್ಯಾನಿಸಮ್ ಗೊತ್ತು ಅಂದುಕೊಂಡಿದ್ದ ಟ್ಯಾಕ್ಸಿಡ್ರೈವರ್</p>
<p><strong>ಗೋಪಾಲ:</strong>ಮೋಟಾರ್ ಬೈಕ್ ಕತೆಯಲ್ಲಿ ಬರುವ ನನ್ನ ಸ್ನೇಹಿತ</p>
<p><strong>ಗೌರಿ:</strong>ಪುಟ್ಟರಾಮುವಿನ ಹೆಂಡತಿ.</p>
<p><strong>ತಿಮ್ಮವ್ವ:</strong>ನನ್ನ ತಾಯಿ.</p>
<p><strong>ನಂಜಪ್ಪ:</strong>ಟ್ಯಾಕ್ಸಿಯಲ್ಲಿ ಹೋಗಿಬಂದ ಪ್ರಯಾಣಿಕರೊಬ್ಬರು</p>
<p><strong>ನಾಗಮ್ಮ:</strong>ರಾಮಣ್ಣನ ಹೆಂಡತಿ</p>
<p><strong>ನಾಗರಾಜ:</strong>ಪೋಲೀಸ್ ಹೆಡ್ ಕಾನ್‍ಸ್ಟೇಬಲ್</p>
<p><strong>ಪದ್ಮಕ್ಕ:</strong>ನನ್ನ ಹಿರಿಯ ಅಕ್ಕ, ಪುಟ್ಟಿಯ ತಾಯಿ</p>
<p><strong>ಪುಟ್ಟರಾಮು:</strong>ನನ್ನ ಸ್ನೇಹಿತ, ಆಟೋರಿಕ್ಷಾ ಚಾಲಕ</p>
<p><strong>ಪುಷ್ಪ:</strong>ಬ್ಯಾಂಕ್ ಮ್ಯಾನೇಜರ್</p>
<p><strong>ಪೋಸ್ಟ್‍ಮ್ಯಾನ್:</strong>ಬನ್ನೇನಹಳ್ಳಿ-ಚೌಡೀಕಟ್ಟೆಗೆ ಟಪಾಲು ತರುವ ಅಂಚೆ ಪೇದೆ</p>
<p><strong>ಬಾಲಚಂದರ್:</strong>ಒಬ್ಬ ಟ್ಯಾಕ್ಸಿ ಗಿರಾಕಿ, ಅಮೆರಿಕಾದಿಂದ ಬಂದ ಪ್ರವಾಸಿ</p>
<p><strong>ಭೀಮಣ್ಣ:</strong>ನನ್ನ ಸ್ವಂತ ಹಿರಿಯ ಅಣ್ಣ.</p>
<p><strong>ಯಶೋದಾ:</strong>ಟ್ಯಾಕ್ಸಿಯಲ್ಲಿ ಡ್ರಾಪ್ ಕೇಳಿದ ಹುಡುಗಿ</p>
<p><strong>ರಂಗಪ್ಪ:</strong>ಚೌಡೀಕಟ್ಟೆಯ ಕಾಫಿ, ಟೀ ಅಂಗಡಿ ಮಾಲೀಕ</p>
<p><strong>ರಮೇಶ:</strong>ಭೀಮಣ್ಣನ ಮಗ</p>
<p><strong>ರಾಮಕೃಷ್ಣ ಘನಪಾಠಿ:</strong>ಟ್ಯಾಕ್ಸಿಯಲ್ಲಿ ಹೋಗಿಬಂದ ಒಬ್ಬ ಪ್ರಯಾಣಿಕ</p>
<p><strong>ರಾಮಣ್ಣ:</strong>ನನ್ನ ದೊಡ್ಡಪ್ಪನ ಹಿರಿಯ ಮಗ, ನಮ್ಮಣ್ಣ</p>
<p><strong>ವಿಠೋಬರಾಯರು:</strong>ಚೌಡೀಕಟ್ಟೆಯ ಒಬ್ಬ ಡಾಕ್ಟರು</p>
<p><strong>ವೆಂಕಟಪ್ಪ:</strong>ಚೌಡೀಕಟ್ಟೆಯ ನಾಟೀ ವೈದ್ಯ</p>
<p><strong>ಶ್ಯಾಮಯ್ಯಂಗಾರ್:</strong>ಡೈರಿ ಬರೆಯಲು ಪ್ರೋತ್ಸಾಹಿಸುತ್ತಿದ್ದ ಗಣಿತದ ಮೇಷ್ಟರು</p>
<p><strong>ಸುನಂದಾ:</strong>ನನ್ನ ಹೆಂಡತಿ</p>
<p><strong>ಸೋಮಣ್ಣ:</strong>ನನ್ನ ನೆಚ್ಚಿನ ನೆಂಟ</p>
<p><strong>ಹನುಮಂತ (ಹನುಮ, ಹನುಮಣ್ಣ):</strong>ನನ್ನ ಎರಡನೆಯ ಅಣ್ಣ</p>
</h೬>
<p>೮<br /><em>ತಿರುಗಾಟ</em></p>
<p><br /><strong>ತಿರುಗಾಟ</strong></p>
<p><P/><h೬>''ಬೆಳಿಗ್ಗೆ ಸರಿಯಾಗಿ ಒಂಬತ್ತು ಗಂಟೆಗೆ ಬಂದು ಬಿಡಬೇಕು; ಸ್ವಲ್ಪಾನೂ ಲೇಟ್ ಆಗಬಾರದು; ಸರಿ ತಾನೇ?'' ಅಂತ ಫೋನ್‍ನಲ್ಲಿ ಹೇಳಿದರು.ನಾನು ''ಆಗಲಿ, ನಿಮ್ಮ ವಿಳಾಸ ಕೊಡಿ; ಒಂಬತ್ತು ಗಂಟೆಗೆ ಅಲ್ಲಿ ಇರ್ತೀನಿ. ಎಷ್ಟು ದಿನದ ಪ್ರಯಾಣ? ಎಲ್ಲಿ ಎಲ್ಲಿಗೆ ಹೋಗಬೇಕು ಅಂತ ಮಾಡಿದಿರಿ?'' ಅಂತ ಕೇಳಿದೆ.</p>
<p>''ಎಲ್ಲಿಗೆ ಹೋಗಿ ಬರೋದು, ಅದೆಲ್ಲಾ ಇಲ್ಲಿಗೆ ನೀನು ಬಂದ ಮೇಲೆ ಹೇಳ್ತೀವಿ. ಸುಮಾರು ಏಳೆಂಟು ದಿನದ ಪ್ರಯಾಣ ಇರಬಹುದು. ಮಧ್ಯ ಏನೂ ತೊಂದರೆ ಆಗಬಾರದು. ನೀನು ತಗೊಂಡು ಬರೋ ಕಾರು ಒಳ್ಳೆ ಕಂಡೀಷನ್‍ನಲ್ಲಿ ಇರಬೇಕು. ಸುಮಾರು ಏಳೆಂಟು ಜನ ನಾವು ಪ್ರಯಾಣ ಮಾಡ್ತೀವಿ. ನಿಮ್ಮ ಟ್ರಾವೆಲ್ ಏಜೆನ್ಸಿಂiÀi ಯಜಮಾನ್ರಿಗೆ ಬೇರೆ ಎಲ್ಲಾ ವಿವರ ಹೇಳಿದೀವಿ. ನಾಳೆ ಬೆಳಿಗ್ಗೆ ಸರಿಯಾಗಿ ಒಂಬತ್ತು ಗಂಟೆಗೆ ಬಂದುಬಿಡ್ತಿಯಾ ತಾನೆ?''- ಅಂತ ಆ ಕಡೆಯಿಂದ ಫೋನ್‍ನಲ್ಲಿ ಮಾತಾಡಿದವರು ಹೇಳಿದರು. ವಿಳಾಸ ಕೊಟ್ಟರು. ನನಗೆ ಪರಿಚಿತವಾದ ಬಡಾವಣೆಯೇ ಅದಾಗಿತ್ತು.</p>
<p>ನಾನು ಹೆಚ್ಚು ವಿಚಾರಿಸುವುದಕ್ಕೆ ಹೋಗಲಿಲ್ಲ. ಆವತ್ತು ಸೋಮವಾರ. ನಾನು ಬೆಳಿಗ್ಗೆ ಮುಂಚೆ ಎದ್ದು ಸ್ನಾನ ಮಾಡಿ, ಮನೆಯಲ್ಲಿ ದಿನಾ ಮಾಡುತ್ತಾ ಇದ್ದ ಹಾಗೆ ಸಣ್ಣದಾಗಿ ದೇವರ ಪೂಜೆ ಮುಗಿಸಿಕೊಂಡು, ಕಾರನ್ನ ಹೊರಗೆ ಚೆನ್ನಾಗಿ ತೊಳೆದು, ಕಾರ್ ಒಳಗೆಲ್ಲ ಸ್ವಚ್ಛವಾಗಿ ಇರುವ ಹಾಗೆ ನೋಡಿಕೊಂಡು, ಡ್ಯಾಷ್ ಬೋರ್ಡ್ ಮೇಲೆ ಇರುವ ದೇವರ ಪುಟ್ಟ ಫೋಟೋಗಳಿಗೆಲ್ಲ ಹೂಮಾಲೆ ಹಾಕಿ, ಕಾರಿನ ಹೊರಗಡೇನೂ ಸಹ ಬಂಪರ್ ಮೇಲೆ ಒಂದು ಹೂಮಾಲೆ ಹಾಕಿ, ಒಳಗಡೆ ಡ್ಯಾಷ್ ಬೋರ್ಡ್ ಮೇಲೆ ಒಳ್ಳೆ ಘಮಘಮ ಅನ್ನೋ ಊದುಬತ್ತೀನೆಲ್ಲಾ ಹಚ್ಚಿಟ್ಟು ಸಿದ್ಧ ಆದೆ.</p>
<p>ಹೇಳಿದೆನಲ್ಲಾ, ಅವತ್ತು ಸೋಮವಾರ. ನಾನು ವ್ರತ ಹಿಡಿದಿದ್ದೆ. ಒಂದೇ ಹೊತ್ತು ಊಟ. ಆದ್ದರಿಂದ ನಾನು ಸಂಜೆ ಊಟ ಮಾಡಿದರಾಯಿತು ಅಂತ ಯೋಚನೆ ಮಾಡಿಕೊಂಡು ಬೆಳಿಗ್ಗೆ ಕಾಫೀನೂ ಕುಡಿದೇ, ತಿಂಡೀನೂ ತಿನ್ನದೆ ಬರೀ ಹೊಟ್ಟೆನಲ್ಲೇ ಇದ್ದೆ. ಹೊರಗಡೆ ಹೋಗಿ ಹೆಂಡತಿಗೆ 'ಹೋಗಿ ಬರ್ತೀನಿ' ಅಂತ ಹೇಳೋದಕ್ಕೆ ಹೋದೆ. ಮಗ ಇನ್ನೂ ಮಲಗಿದ್ದ. ಹೆಂಡತಿ ಅಡಿಗೆ ಮನೆಯಲ್ಲಿ ಏನೋ ಕೆಲಸ ಮಾಡ್ತಾ ಇದ್ದಳು. ಹಿಂದಿನ ದಿನ ರಾತ್ರೀನೇ ಅವಳಿಗೆ ಈ ಬಾರಿಯ ಏಳೆಂಟು ದಿನದ</p>
</h೬>
<p>ಚೌಡೀಕಟ್ಟೆ ಗ್ರಾಮದ ನಕ್ಷೆ<br />ನೀರಿನ ಟ್ಯಾಂಕ್<br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br />ಪ್ರಾಥಮಿಕ ಶಾಲೆ<br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /></p>
<br />ಚೌಡಮ್ಮನ ಗುಡಿ<br /><br /><br />ಮಾರಮ್ಮನ ಗುಡಿ<br /><br /><br /><br /><br /><br /><br />ಬಸ್ ಸ್ಟಾಪ್<br />ಬಸವಣ್ಣನ ಗುಡಿ<br /><br /><br /><br /><br /><br /><br /><br /><br />ಹಾಲಿನ ಡೈರಿ<br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br /><br />ಕರೀಕಲ್ಲು<br /><br /><br /><br /><br />ಸ್ಮಶಾನ<br /><br /><br /><br /><br /><br /><br /><br /><br /><br /><br /><br />
<p>ಹೈಸ್ಕೂಲು<br />೧೦<br /><em>ತಿರುಗಾಟ<br />ತಿರುಗಾಟ</em><br />೧೧</p>
<p><h೬>ಟ್ರಿಪ್ ಬಗ್ಗೆ ಸೂಕ್ಷ್ಮವಾಗಿ ಹೇಳಿದ್ದೆ. ಆದ್ದರಿಂದ ಮತ್ತೆ ಏನೂ ಹೇಳಬೇಕಾದ ಆವಶ್ಯಕತೆ ಕಾಣಲಿಲ್ಲ. ''ಹೋಗಿ ಬರ್ತೀನಿ'' ಅಂತ ಮಾತ್ರ ಹೇಳಿದೆ.ಅವಳು ಯಥಾ ಪ್ರಕಾರ, ''ಹುಷಾರಾಗಿ ಹೋಗಿಬನ್ನಿ. ಮೊಬೈಲ್ ಫೋನ್ ತಗೊಂಡಿದ್ದೀರಿ ತಾನೆ? ಇವತ್ತು ಸೋಮವಾರ, ನೀವು ವ್ರತ ಬೇರೆ ಮಾಡ್ತಾ ಇದ್ದೀರಿ. ನಿಟ್ಟುಪವಾಸ ಮಾಡಬೇಡಿ. ಹೊಟ್ಟೆಗೆ ಏನಾದರೂ ಹಾಕ್ಕೊಳ್ಳಿ. ಹಣ್ಣು ಹಾಲಾದರೂ ತಗೋಳಿ. ದಿನವೆಲ್ಲಾ ಡ್ರೈವ್ ಮಾಡ್ತಾ ಇರೋದಕ್ಕೆ ಸ್ವಲ್ಪ ಶಕ್ತಿನಾದ್ರೂ ಇರಬೇಕಲ್ಲ. ನಿನ್ನೆ ರಾತ್ರಿನೂ ನೀವು ಸರಿಯಾಗಿ ಊಟಾನೇ ಮಾಡ್ಲಿಲ್ಲ. ಯಾವುದೋ ಫೋನ್ ಕಾಲ್ ಬಂತು ಅಂತ ಊಟದ ಮಧ್ಯಾನೇ ಅರ್ಧಕ್ಕೆ ಎದ್ದು ಹೋದೋರು ಹಾಗೆ ಕೈ ತೊಳಕೊಂಡು ಮತ್ತೆ ಊಟದ ತಟ್ಟೆ ಕಡೆನೇ ಬರಲಿಲ್ಲ. ಇವತ್ತು ಬೇರೆ ಉಪವಾಸ. ಹುಷಾರಾಗಿರಿ'' ಅಂತ ಅವಳು ಹೇಳ್ತಾನೇ ಇದ್ದಳು. ನಾನು ಎಲ್ಲದಕ್ಕೂ ''ಹ್ಞೂ, ಹ್ಞೂ'' ಅಂತ ಉತ್ತರ ಕೊಡುತ್ತಾ, ಬಟ್ಟೆ ಹಾಕಿಕೊಳ್ಳುತ್ತಾ ಇದ್ದೆ. ಏಳೆಂಟು ದಿನದ ಪ್ರಯಾಣ ಅಂದ ಮೇಲೆ, ಕಾರಲ್ಲೇ ಮಲಗಿಕೊಳ್ಳುವುದಕ್ಕೆ ಒಂದೆರಡು ಬೆಡ್‍ಶೀಟ್‍ಗಳು, ಸ್ವಲ್ಪ ಕುಡಿಯೋ ನೀರು ಇತ್ಯಾದಿಗಳನ್ನ ಸಿದ್ಧ ಮಾಡಿಕೊಳ್ಳುತ್ತಾ ಇದ್ದೆ.</p>
<p>ಎಲ್ಲಾ ಸರಿಯಾಗಿದೆ ಅಂತ ಅನ್ನಿಸಿದ ಮೇಲೆ ಕಾರಿನಲ್ಲಿ ಹೋಗಿ ಕುಳಿತುಕೊಂಡೆ. ಒಂದು ನಿಮಿಷ ಕಣ್ಣು ಮುಚ್ಚಿಕೊಂಡು ದೇವರ ಧ್ಯಾನ ಮಾಡಿದೆ. ''ದೇವರೆ ನನ್ನನ್ನು ಈ ಸ್ಥಿತಿಗೆ, ಇಷ್ಟರ ಮಟ್ಟಿಗೆ ಸಂತೋಷವಾಗಿ ಬಾಳೋದಕ್ಕೆ ಅನುಗ್ರಹ ಮಾಡಿದೆಯಲ್ಲಪ್ಪಾ. ಮುಂದೇನೂ ನನ್ನನ್ನ, ನನ್ನ ಹೆಂಡತಿ, ಮಗಳನ್ನ ಹೀಗೇ ಕಾಪಾಡಪ್ಪ!'' ಅಂತ ಕಣ್ಣು ಮುಚ್ಚಿಕೊಂಡೇ ಬೇಡಿಕೊಂಡೆ.</p>
<p>ಸರಿಯಾಗಿ ಒಂಬತ್ತು ಗಂಟೆಗೆ ಫೋನ್ ಮಾಡಿದ್ರಲ್ಲಾ ಅವರ ಮನೆ ಮುಂದೆ- ನನ್ನ ಕಾರ್‍ನ್ನ ತೆಗೆದುಕೊಂಡು ಹೋಗಿ ನಿಂತೆ. ದೊಡ್ಡ ಗೇಟು, ದೊಡ್ಡ ಮನೆ. ಮನೆ ಮುಂದೆ ಬಾಗಿಲ ಮೇಲೆ ಮಾವಿನ ಸೊಪ್ಪಿನ ತೋರಣ, ಹೂಮಾಲೆ; ಹೊಸಲಿಗೆ ರಂಗೋಲಿ, ಕುಂಕುಮ ಅರಿಸಿನ ಹೀಗೆ ಏನೇನೋ. ಮನೇನ ಹೊರಗಡೆಯಿಂದ ನೋಡಿದರೆ ತುಂಬಾ ಸಂಪ್ರದಾಯಸ್ಥರ ಮನೆ ತರಹಾ ಕಾಣ್ತಾ ಇತ್ತು. ನಾನು ಗೇಟ್ ತೆಗೆದುಕೊಂಡು ಹೊರಗಡೆ ಹೋಗಿ ಮನೆ ಕಾಲಿಂಗ್ ಬೆಲ್ ಒತ್ತಿದೆ. ಯಾರೂ ಬಂದು ಬಾಗಿಲು ತೆಗೆಯಲಿಲ್ಲ. ಒಂದೆರಡು ನಿಮಿಷ ಬಿಟ್ಟು ಮತ್ತೆ ಬೆಲ್ ಒತ್ತಿದೆ. ಆಗಲೂ ಉತ್ತರ ಇಲ್ಲ. ನಾನೇನಾದರೂ ತಪ್ಪು ತಪ್ಪಾಗಿ ಬೇರೆ ವಿಳಾಸಕ್ಕೆ ಹೋಗಿ ಬಿಟ್ಟಿದ್ದೆನೇನೋ ಅಂತ ಕಾರಿಗೆ ಮತ್ತೆ ಹಿಂತಿರುಗಿ, ಡ್ಯಾಷ್ ಬೋರ್ಡ್‍ಲ್ಲಿ ಇದ್ದ, ಫೋನ್ ಬಂದಾಗ ಬರೆದುಕೊಂಡಿದ್ದೆನಲ್ಲ, ಆ ಚೀಟೀನ ಮತ್ತೆ ಇನ್ನೊಂದು ಸರಿ ತೆಗೆದು ನೋಡಿ, ಮನೆ ಮುಂದಿನ ಡೋರ್ ನಂಬರ್ ಎರಡನ್ನೂ ತಾಳೆ ಹಾಕಿ<br />ನೋಡಿದೆ. ಎಲ್ಲಾ ಸರಿಯಾಗಿತ್ತು. ಅದೇ ಮನೆ. ಸರಿ, ನೋಡೇ ಬಿಡೋಣ ಅಂತ ಹೋಗಿ, ಇನ್ನೊಂದು ಸರಿ ಕಾಲಿಂಗ್ ಬೆಲ್ ಒತ್ತಿದೆ. ದೊಡ್ಡ ಮನೆ, ಜನ ಎಲ್ಲಾ ಎಲ್ಲೋ ಒಳಗಡೆ ಇರಬಹುದೇನೋ ಅಂತ ಊಹಿಸಿದೆ. ಬಾಗಿಲ ಹತ್ತಿರ ಹೋಗಿ, ಬಾಗಿಲನ್ನೇ ತಟ್ಟೋಣ ಅಂತ ನಿಂತ್ಕೊಂಡೆ. ಒಳಗಡೆಯಿಂದ ವೇದಘೋಷ, ಏನೋ ಮಂತ್ರ ಹೇಳ್ತಾ ಇದ್ದ ಹಾಗೆ ಸ್ವಲ್ಪ ಸ್ವಲ್ಪ ಕ್ಷೀಣವಾಗಿ ಕೇಳಿಸಿತು. ಇನ್ನೇನು ನಾನು ಬಾಗಿಲು ತಟ್ಟಬೇಕು, ಆವಾಗ ದಢಾರ್‍ನೆ ಬಾಗಿಲು ತೆಗೆಯಿತು.</p>
<p>ಒಳಗಡೆಯಿಂದ ಬಂದ ವ್ಯಕ್ತಿ ''ಯಾರು? ಏನು ಬೇಕಾಗಿತ್ತು?'' ಅಂತ ಕೇಳಿದರು. ಪಂಚೆ ಉಡ್ಕೊಂಡು ಶಾಲನ್ನ ಹೊದ್ದುಕೊಂಡು ಹಣೆಗೆ ಕುಂಕುಮ ಇಟ್ಕೊಂಡು ಇದ್ದ ಮಧ್ಯ ವಯಸ್ಸಿನ ವ್ಯಕ್ತಿ. ಅವರಿಗೆ ನಮಸ್ಕಾರ ಅಂತ ಹೇಳಿದೆ. ಅವರನ್ನ ನೋಡಿದ ಯಾರಿಗಾದರೂ ಅವರಿಗೆ ನಮಸ್ಕಾರ ಹೇಳಿ ಬಿಡಬೇಕು ಅನ್ನೋ ವರ್ಚಸ್ಸು ಇತ್ತು ಅವರ ಮುಖದಲ್ಲಿ.</p>
<p>''ರಾಮಕೃಷ್ಣ ಘನಪಾಠಿ ಅವರ ಮನೆ ಇದೆ ತಾನೆ? ಟ್ರಾವಲ್ ಏಜೆನ್ಸಿಯವರು ನಿಮ್ಮ ಪ್ರಯಾಣಕ್ಕೆ ಕಾರನ್ನ ಕಳಿಸಿದ್ದಾರೆ. ನಾನು ಆ ಕಾರಿನ ಡ್ರೈವರ್. ನೀವು ಹೇಳಿದ ಹಾಗೆ ಕಾರ್ ಕಳಿಸಿದ್ದಾರೆ. ಒಂಬತ್ತು ಗಂಟೆಗೆ ಸರಿಯಾಗಿ ನಿಮ್ಮ ಮನೆಯಲ್ಲಿ ಇರಬೇಕು ಅಂತ ಹೇಳಿದ್ರಲ್ಲ, ನಾನು ಬಂದಿದೀನಿ'' ಅಂತ ನಾನು ಅವರಿಗೆ ಹೇಳಿದೆ. ನಾನು ಹೇಳ್ತಾ ಇದ್ದಾಗ ಅವರು (ಬಾಗಿಲು ತೆಗೆದವರು) ಪ್ರತಿ ಮಾತಿಗೂ ''ಹ್ಞೂ ಹ್ಞೂ'' ಅಂತ ಹೇಳ್ತಾ ಇದ್ದಿದ್ರಿಂದ ನಾನು ಹೀಗೆ ಈ ಎಲ್ಲಾ ವಿಷಯಾನು ಒಟ್ಟಿಗೇನೆ ಅವರಿಗೆ ಹೇಳಿಬಿಟ್ಟೆ.</p>
<p>ನನ್ನ ಮಾತೆಲ್ಲ ಕೇಳಿಸಿಕೊಂಡ ಮೇಲೆ ಅವರು ''ಸರಿ ಒಳ್ಳೆಯದು'' ಅಂತ ನನಗೆ ಹೇಳಿ, ಬಾಗಿಲನ್ನು ಮತ್ತೆ ಮುಚ್ಚಿಕೊಂಡು ಒಳಗೆ ಹೋದರು. ನಾನು ಕಾರಲ್ಲಿ ಬಂದು ಕುಳಿತುಕೊಂಡೆ.</p>
<p>ಇನ್ನೇನು ಕಾರಲ್ಲಿ ಪ್ರಯಾಣ ಮಾಡೋರೆಲ್ಲಾ ಬಂದುಬಿಡಬಹುದು ಅಂತ ಅಂದುಕೊಂಡು ಹೊರಡೋದಕ್ಕೆ ಸಿದ್ಧ ಆದೆ. ಸಾಮಾನುಗಳನ್ನ ಹಾಕಬಹುದು ಅಂತ ಊಹಿಸಿ, ಕಾರಿನ ಹಿಂದಿನ ಬಾಗಿಲನ್ನೂ ಮೇಲೆತ್ತಿ ನಿಲ್ಲಿಸಿದೆ. ಮನೆ ಒಳಗಡೆಯಿಂದ ಹೊರಗಡೆ ಯಾರೂ ಬರೋ ಸುಳಿವೇ ಕಾಣಲಿಲ್ಲ.</p>
<p>ಗಂಟೆ ಹತ್ತು ಆಯಿತು, ಹನ್ನೊಂದು ಆಯಿತು, ಹನ್ನೆರಡೂ ಆಯಿತು. ನಾನು ಒಬ್ಬನೇ ಕಾರಲ್ಲಿ ಕುಳಿತೇ ಇದ್ದೆ, ಒಳಗಡೆಯಿಂದ ಯಾರೂ ಬರಲೇ ಇಲ್ಲ. ಈ ಮಧ್ಯೆ ಯಾರೋ ನಾಲ್ಕಾರು ಜನ ಹೊರಗಿನಿಂದ ಬಂದು ಮನೆಯೊಳಗೆ ಹೋಗಿದ್ದನ್ನು ನೋಡಿದೆ. ಹೊರಗಡೆಯಿಂದ ಒಳಗೆ, ಒಳಗಿನಿಂದ ಹೊರಗೆ ಜನ ಓಡಾಡಿದ್ದನ್ನು ನೋಡಿದೆ. ಆದರೆ ಕಾರಲ್ಲಿ ಹೋಗೋ ಜನ ಯಾರೂ ಸಹ ನನ್ನ ಕಡೆ ಸುಳಿಲೇ</p>
</h೬>
<p>೧೨<br /><em>ತಿರುಗಾಟ<br />ತಿರುಗಾಟ</em><br />೧೩</p>
<p><h೬>ಇಲ್ಲ. ನನಗೋ ಅನುಮಾನ. ನಾನು ಬೆಳಿಗ್ಗೆ ೮:೪೫ ಕ್ಕೆ ಬಂದಾಗ ಮನೆಯಿಂದ ಹೊರಗಡೆ ಬಂದ್ರಲ್ಲ ಅವರು, ನಾನು ಹೇಳಿದ್ದನ್ನ ಸರಿಯಾಗಿ ಕೇಳಿಸಿಕೊಂಡರೋ ಇಲ್ವೋ; ಆ ಘನಪಾಠಿಗಳಿಗೆ ಅವರು ಹೋಗಿ ವರ್ತಮಾನ ಕೊಟ್ಟರೋ ಇಲ್ಲವೋ. ಅವರೇನು ಇವತ್ತು ಪ್ರಯಾಣ ಮಾಡ್ತಾರೋ ಅಥವಾ ಟ್ರಿಪ್ಪನ್ನೇ ಕ್ಯಾನ್ಸಲ್ ಮಾಡಿಬಿಟ್ಟಿದ್ದಾರೋ ''ಸ್ವಲ್ಪ ಲೇಟಾಗುತ್ತೆ'' ಅಂತ ಸಹ ಯಾರೂ ಬಂದು ನನಗೆ ಹೇಳಿಲ್ಲ. ''ಇಷ್ಟೊತ್ತಿಗೆ ಹೊರಡ್ತೀನಿ'' ಅಂತ ಸಹ ನನಗೆ ಬಂದು ಹೇಳಲಿಲ್ಲ. ಇದನ್ನೆಲ್ಲಾ ವಿಚಾರಿಸೋಣ ಅಂತ, ಒಂದೆರಡು ಸಲ ಮನೆಯಿಂದ ಹೊರಗಡೆ ಬಂದ ಜನಗಳ ಹತ್ತಿರ ಮಾತೋಡಕ್ಕೆ ನಾನು ಪ್ರಯತ್ನ ಪಟ್ಟೆ. ಆದರೆ ಅವರಿಂದ ಏನೂ ಪ್ರಯೋಜನ ಆಗಲಿಲ್ಲ.ಧೈರ್ಯ ಮಾಡಿ ಒಂದು ಸಾರಿ ಹೋಗಿ ಮತ್ತೆ ಕಾಲಿಂಗ್ ಬೆಲ್ ಒತ್ತಿದೆ. ಸ್ವಲ್ಪ ಹೊತ್ತಾದ ಮೇಲೆ ಬೆಳಗ್ಗೆ ಬಂದಿದ್ರಲ್ಲ ಅವರೇ ಮತ್ತೆ ಪ್ರತ್ಯಕ್ಷ ಆದರು.</p>
<p>ನನ್ನ ನೋಡಿದ ತಕ್ಷಣ ''ಏನು?'' ಅಂತ ಕೇಳಿದರು.</p>
<p>ನಾನು ''ಸ್ವಾಮಿ, ನೀವು ಹೇಳಿದ ಹಾಗೆ ನಾನು ಒಂಬತ್ತು ಗಂಟೆಗೇ ಬಂದು ಇಲ್ಲಿದ್ದೀನಿ. ನನಗೆ ಗೊತ್ತಾಗ್ತಿಲ್ಲ- ನೀವು ಏಷ್ಟು ಹೊತ್ತಿಗೆ ಪ್ರಯಾಣ ಹೊರಡುತ್ತೀರಿ'' ಅಂತ ನಾನು ಕೇಳಿದೆ.</p>
<p>ಅವರು ಸ್ವಲ್ಪ ಕೋಪ ಧ್ವನಿಯಲ್ಲೇ ''ನಿನಗ್ಯಾಕೆ ಅವೆಲ್ಲಾ? ನೀನು ಬಾ ಅಂತ ನಾವು ಹೇಳಿದ್ವಿ; ನೀನು ಬಂದಿದ್ದೀಯ. ನಾವೆಲ್ಲಾ ಸಿದ್ಧ ಆದ ಮೇಲೆ, ಖಂಡಿತಾ ಕಾರಲ್ಲಿ ಬಂದು ಕೂತ್ಕೊತ್ತೀವಿ. ಹೋಗು ಅಂದ ಕಡೆ ನೀನು ನಮ್ಮನ್ನು ಕರೆದುಕೊಂಡು ಹೋಗ್ತೀಯ. ಅಷ್ಟೇ ತಾನೆ? ಬೇರೆ ಉಸಾಬರಿಯೆಲ್ಲ ನಿನಗ್ಯಾಕೆ? ಏನೋ ಸ್ವಲ್ಪ ತಡ ಆಗ್ತಾ ಇದೆ. ಪೂಜೆ ಪುನಸ್ಕಾರ ಅಂತ ಮನೇನಲ್ಲಿ ಏನೋ ನಡೀತಾ ಇದೆ. ಅದೆಲ್ಲಾ ಮುಗಿದ ಮೇಲೆ, ನಾವೆಲ್ಲಾ ಸಿದ್ಧ ಆದ ಮೇಲೆ ನಿನಗೆ ಹೇಳ್ತೀವಿ. ಆಮೇಲೆ ಹೊರಡೋಣವಂತೆ. ಇದರಲ್ಲಿ ನಿನ್ನದೇನು ತಕರಾರು? ಕಾರಲ್ಲಿ ಪ್ರಯಾಣ ಮಾಡ್ಲಿ, ಸುಮ್ಮನೆ ವೈಟ್ ಮಾಡ್ಲಿ- ಒಟ್ಟೆಲ್ಲಾ ರೇಟ್‍ನ್ನ ನಿಮ್ಮ ಟ್ರಾವೆಲ್ ಏಜೆನ್ಸಿ ಹತ್ರ ಆಗ್ಲೆ ಮಾತಾಡಿ ಆಗಿದೆಯಲ್ಲ, ನಿನಗ್ಯಾಕೆ ಯೋಚನೆ?'' ಅಂತ ಅವರು ಹೇಳಿದರು.</p>
<p>ನಾನು ''ಅದು ಸರಿ ಸ್ವಾಮಿ. ಎಷ್ಟೊತ್ತಿಗೆ ಹೊರಡ್ತೀವಿ, ಎಲ್ಲೆಲ್ಲಿಗೆ ಹೋಗ್ತೀವಿ- ಅಂತ ಸ್ವಲ್ಪ ಡ್ರೈವರ್‍ಗೆ, ನನಗೆ ಗೊತ್ತಿದ್ರೆ ಒಳ್ಳೆದಲ್ವೆ? ಮೂರು ಗಂಟೆಯಿಂದ ಸುಮ್ಮನೆ ಇಲ್ಲೇ ಇದೀವಲ್ಲಾ ಅಂತ ನನಗೆ ಯೋಚನೆ ಆಯ್ತು''"ಅಂದೆ.</p>
<p>ಅದಕ್ಕೆ ಅವರು ''ಸರಿ ಸರಿ, ನನಗೆ ಒಳಗಡೆ ತುಂಬಾ ಕೆಲಸ ಇದೆ; ನಿನ್ಹತ್ರ ಮಾತಾಡೋಕೆ ನನಗೆ ಟೈಂ ಇಲ್ಲ'' ಅಂತ ಹೇಳಿ, ಮತ್ತೆ ಮನೆ ಒಳಗಡೆ ಹೊರಟು ಹೋದರು.</p>
<p>ಮಧ್ಯಾಹ್ನ ಸುಮಾರು ಒಂದು ಗಂಟೆ ವೇಳೆಗೆ ಪ್ರಯಾಣಿಕರು ಬಂದು ಕಾರನ್ನು ಹತ್ತಿದರು. ಮೊದಲು ನಾಲ್ಕಾರು ಜನ ಯುವಕರು, ಪಂಚೆ-ಜುಬ್ಬಾಧಾರಿಗಳು ಬಂದು ಕಾರಿನ ಹಿಂಭಾಗದಲ್ಲಿ ಸಾಮಾನು ತುಂಬಿದರು. ಹಣ್ಣಿನ ಬುಟ್ಟಿಗಳು, ಫ್ಲ್ಯಾಸ್ಕ್‍ಗಳು, ನೀರಿನ ಬಾಟಲಿಗಳು, ಹಾಲು ತುಂಬಿದ ರೈಲ್ ಚೆಂಬುಗಳು, ಚಿಕ್ಕಪುಟ್ಟ ಕೈಚೀಲಗಳು, ಸಣ್ಣ ಪೆಟ್ಟಿಗೆಗಳು, ಪಂಚೆ ಶಾಲು ಉತ್ತರೀಯಗಳು, ಒಂದೆರಡು ಛತ್ರಿ -ಇತ್ಯಾದಿಗಳೆಲ್ಲಾ ಹಿಂದಿನ ಸೀಟಲ್ಲಿ ಜಾಗ ಇದ್ದಕಡೆಯೆಲ್ಲಾ ತುಂಬಿಸಿದರು. ಕ್ವಾಲೀಸ್ ಕಾರ್ ಆದ್ದರಿಂದ ಜಾಗ ಸ್ವಲ್ಪ ವಿಶಾಲವಾಗೇ ಇತ್ತು.</p>
<p>ಐವತ್ತು ಅರವತ್ತು ವರ್ಷ ವಯಸ್ಸಾದ ವೃದ್ಧರೊಬ್ಬರು ಮನೆಯಿಂದ ಹೊರಗಡೆ ಬಂದಾಗ, ಅವರ ಜೊತೆಗೆ ಇಬ್ಬರು ಮೂರು ಜನ ಸಹಾಯಕರಾಗಿ ಗೌರವ ಪೂರ್ವಕವಾಗಿ ಕರೆದುಕೊಂಡು ಬಂದಿದ್ದನ್ನು ನೋಡಿದಾಗ, ಅವರೇ ರಾಮಕೃಷ್ಣ ಘನಪಾಠಿಗಳು ಅಂತ ನಾನು ಊಹಿಸಿದೆ. ಕಾರಲ್ಲಿ ಅವರು ಬಂದು ಕುಳಿತುಕೊಂಡಮೇಲೆ ಇನ್ನು ಐದು ಜನ ಕಾರನ್ನು ಹತ್ತಿದರು.</p>
<p>ಮುಂದುಗಡೆ ಬಂದು ನನ್ನ ಪಕ್ಕ ಕುಳಿತವರು ಮನೆ ಬಾಗಿಲನ್ನು ತೆಗೆದು ನನ್ನನ್ನು ಮಾತನಾಡಿಸಿದವರೇನೇ. ಅವರು ನನಗೆ ''ಏನಯ್ಯ ಕಾರೆಲ್ಲಾ ಸರಿಯಾಗಿದೆಯೋ? ಏಳು ದಿನದ ಪ್ರಯಾಣ. ಕೇರಳಕ್ಕೆ ಹೋಗಬೇಕು, ತಿಳಿಯಿತಾ? ನನಗೆ ದಾರಿ ಗೊತ್ತಿದೆ. ನೀನೇನು ಯೋಚನೆ ಮಾಡಬೇಡ. ನಾನು ಹೇಳಿದಲ್ಲಿಗೆ ನಮ್ಮನ್ನು ಕರೆದುಕೊಂಡು ಹೋಗು. ಕಾಡೊಳಗೆಲ್ಲಾ ಹೋಗಬೇಕಾಗುತ್ತೆ. ಹಳ್ಳಿಗಳಲ್ಲೆಲ್ಲಾ ಹೋಗಬೇಕಾಗುತ್ತೆ. ಕೆಲವು ಕಡೆ ರಸ್ತೆಗಳು ಸ್ವಲ್ಪ ಸುಮಾರಾಗಿರುತ್ತವೆ. ಸರಿ ತಾನೆ? ಮೊದಲೆ ಪೆಟ್ರೋಲ್ ಡೀಸೆಲ್ ಗೀಸೆಲ್ ಎಲ್ಲಾ ಹಾಕಿಸ್ಕೊಂಡು ಸಿದ್ಧ ಆಗಿದ್ದೀಯಾ ತಾನೆ? ಮಧ್ಯ ಮಧ್ಯಾನೂ ಬೇಕಾದಾಗಲೆಲ್ಲಾ ಡೀಸೆಲ್ ಹಾಕಿಸಿ ಕೊಳ್ಳೋದು ಇತ್ಯಾದಿ ಎಲ್ಲಾ ನಿನ್ನದೇ ಜವಾಬ್ದಾರಿ, ಗೊತ್ತು ತಾನೆ?'' ಅಂತ ಪಟ ಪಟ, ಮಾರುತ್ತರ ನಿರೀಕ್ಷಿಸದೇ ಹೇಳಿದರು.</p>
<p>ಕಾರ್ ಹೊರಟಿತು. ಕಾರಿನಲ್ಲಿದ್ದವರು ಏನೇನೋ ನನಗರ್ಥವಾಗದ ವಿಷಯಗಳಲ್ಲಿ ಸಂಸ್ಕೃತದಲ್ಲಿ, ಕನ್ನಡದಲ್ಲಿ, ಇಂಗ್ಲೀಷ್‍ಲ್ಲಿ ಅವರವರು ಮಾತಾಡಿಕೊಳ್ಳುತ್ತಾ ಇದ್ದರು. ನನ್ನ ಪಾಡಿಗೆ ನಾನು ಕಾರನ್ನು ಡ್ರೈವ್ ಮಾಡಿಕೊಂಡು ಮೈಸೂರಿನಿಂದ ಕೇರಳದ ಕಡೆ ಹೋಗ್ತಾ ಇದ್ದೆ.</p>
<p>ನಾವು ಟ್ಯಾಕ್ಸಿ ಡ್ರೈವರ್‍ಗಳು ಒಂದು ತರಹಾ ಸೂಕ್ಷ್ಮಗ್ರಾಹಿಗಳು. ಅದೂ ಪಳಗಿದವರು ಅಂತ ಆದಮೇಲೆ, ಪ್ರಯಾಣಿಕರ ಜೊತೆ ನೇರವಾಗಿ ಮಾತಾಡಿಯೇ ನಾವು ಅವರ ಬಗ್ಗೆ ತಿಳಿದುಕೊಳ್ಳ ಬೇಕಾಗಿಲ್ಲ. ನಾವು ಡ್ರೈವ್ ಮಾಡ್ತಾ ಇದ್ದ ಹಾಗೇನೇ ಪ್ರಯಾಣಿಕರ ಚಲನ-ವಲನ, ಅವರವರ ಮಾತು-ಕತೆ, ನಡೆ-ನುಡಿ</p>
</h೬>
<p>೧೪<br /><em>ತಿರುಗಾಟ<br />ತಿರುಗಾಟ</em><br />೧೫</p>
<p><h೬>ಬಗ್ಗೆ ಮೈಯೆಲ್ಲಾ ಕಿವಿಯಾಗಿ ಕಣ್ಣಾಗಿ ಗಮನಿಸುತ್ತಾ ಇರ್ತೀವಿ. ಅವರ ಬಗ್ಗೆ ಸ್ವಲ್ಪ ಮಟ್ಟಿಗೆ ತಿಳಿದುಕೊಳ್ಳೋದಕ್ಕೆ ಪ್ರಯತ್ನ ಮಾಡಿರ್ತೀವಿ. ಹೀಗೆ ಮಾಡದೇ ಇದ್ದ ಹಲವಾರು ಎಳೇ ನಿಂಬೇಕಾಯಿ ಡ್ರೈವರ್‍ಗಳು, ತಾವು ಕರೆದುಕೊಂಡು ಹೋಗುತ್ತಿದ್ದ ಪ್ರಯಾಣಿಕರ ದುರ್ವರ್ತನೆಯಿಂದಲೇ ತೊಂದರೆಗೆ ಒಳಗಾಗಿರುವ ಕಥೆಗಳು ಬೇಜಾನ್ ಇವೆ; ಒಂದೆರಡನ್ನ ಸ್ಯಾಂಪಲ್ ಆಗಿ ಆಮೇಲೆ ಹೇಳುತ್ತೀನಿ. ಈಗ ಬೇಡ, ಇರಲಿ.ಈಗ ನೋಡಿದ್ರೆ ನನ್ನ ಜೊತೆಗೆ ಇದ್ದ ಇವರು ಯಾರೋ ದೊಡ್ಡ ವಿದ್ವಾಂಸರ ಗುಂಪಿನ ಹಾಗೆ ಕಾಣ್ತಾ ಇದ್ರು. ಇವರ ಚರ್ಚೆ ವಾದ ವಿವಾದ, ಹಿಂದುಗಡೆ ಕೂತುಕೊಂಡ ಶಿಷ್ಯರು ಮುಂದೆ ಕೂತ್ಕೊಂಡವರ ಮಾತುಗಳಿಗೆ ಮೆಚ್ಚಿಗೆ ಸೂಚಿಸುತ್ತಿರೋ ಸಂಗತಿಯನ್ನು ನೋಡಿದಾಗ, ಘನಪಾಠಿಗಳು ಗುರುಗಳು ಇರಬೇಕು, ಉಳಿದವರೆಲ್ಲಾ ಅವರ ಶಿಷ್ಯವರ್ಗ ಅಥವಾ ಅಭಿಮಾನಿ ಬಳಗ ಇರಬಹುದು- ಅಂತ ಊಹೆ ಮಾಡಿದೆ. ಆಗಾಗ್ಗೆ ಉಳಿದವರು ಘನಪಾಠಿಗಳ ಕ್ಷೇಮಾನ ವಿಚಾರಿಸಿಕೊಳ್ಳುತ್ತಾ ಇದ್ದರು. ''ಕಿಟಕಿ ತೆಗೆಯ ಬೇಕಾ? ಹಾಕಬೇಕಾ? ಗಾಳಿ ಜಾಸ್ತೀನಾ? ಕಡಿಮೇನಾ? ದಾರೀಲಿ ಎಲ್ಲಾದರೂ ನಿಲ್ಲಿಸಬೇಕಾ? ಬೇಡವಾ?'' ಇತ್ಯಾದಿ ಅವರನ್ನ ಕೇಳಿಕೊಳ್ತಾನೂ ಇದ್ದರು. ಸುಮಾರು ಒಂದು ಒಂದೂವರೆ ಗಂಟೆ ಪ್ರಯಾಣ ಆದ ಮೇಲೆ, ಫ್ಲ್ಯಾಸ್ಕ್‍ನಿಂದ ಕಾಫಿ ತೆಗೆದು ಅವರೆಲ್ಲಾ ಕುಡಿದರು. ಘನಪಾಠಿಗಳಿಗೆ ಹಣ್ಣು ಹಾಲನ್ನು ಕೊಟ್ಟರು. ಕಾರ್ ಮುಂದೆ ಹೋಗ್ತಾನೇ ಇತ್ತು. ನಾನು ಸುಮ್ಮನೆ ಡ್ರೈವ್ ಮಾಡ್ತಾನೇ ಇದ್ದೆ. ಈ ಒಂದೂವರೆ ಗಂಟೆ ಪ್ರಯಾಣದಲ್ಲಿ ಅವರಲ್ಲಿ ಯಾರೂ ಸಹ ಒಂದು ಸಾರೀನೂ ನನ್ನನ್ನ ಮಾತನಾಡಿಸಲಿಲ್ಲ, ವಿಚಾರಿಸಲಿಲ್ಲ.</p>
<p>* * *</p>
<p>ಮೊಬೈಲ್ ಫೋನ್ ರಿಂಗ್ ಆಯ್ತು. ಡ್ರೈವ್ ಮಾಡಿಕೊಂಡು ಪ್ರಯಾಣ ಮಾಡ್ತಿದ್ದಾಗ ಮೊಬೈಲ್‍ನಲ್ಲಿ ಮಾತಾಡೋದು ಅಷ್ಟು ಒಳ್ಳೆಯದಲ್ಲ ಅಂತ, ನಾನು ಆ ಕಾಲ್‍ಗಳಿಗೆ ಯಾವುದಕ್ಕೂ ಉತ್ತರ ಕೊಡ್ತಿರಲಿಲ್ಲ. ಕಾರನ್ನ ಮಧ್ಯೆ ಎಲ್ಲಿಯಾದರೂ ನಿಲ್ಲಿಸಿದಾಗ, ಹೇಗೂ ಮೊಬೈಲ್ ಫೋನ್‍ನಲ್ಲಿ 'ಕಾಲ್ ಮಿಸ್ಡ್' ಅಂತ ಸೂಚನೆ ಬರುತ್ತಲ್ಲ, ಆವಾಗ ಆ ಕಾಲ್‍ಗಳಲ್ಲಿ ಬೇಕಾಗಿದ್ದಕ್ಕೆ ಆರಿಸಿಕೊಂಡು ನಾನೇ ಕಾಲ್ ಮಾಡಿ ಮಾತಾಡುತ್ತಿದ್ದೆ. ಆದರೆ ನನ್ನ ಹೆಂಡತಿಗೆ ಇನ್ನೊಂದು ಸಲಹೆಯನ್ನೂ ಕೊಟ್ಟಿದ್ದೆ. ''ಏನಾದರೂ ಅರ್ಜೆಂಟ್ ವಿಷಯ ಆಗಿದ್ದರೆ, ನೀನು ಒಂದ್ಸಲ ಕಾಲ್ ಮಾಡಿ, ತಕ್ಷಣವೇ ಇನ್ನೊಂದು ಸರಿನೂ ಕಾಲ್ ಮಾಡು; ಆವಾಗ ಏನೋ ಅರ್ಜೆಂಟ್ ಇದೆ; ನೀನೇ ಮಾಡಿದ್ದು'ಅಂತ ಹೇಗೂ ನನಗೆ ಗೊತ್ತಾಗುತ್ತೆ; ನಾನು ತಕ್ಷಣ, ಆ ಅರ್ಜೆಂಟ್ ಕಾಲ್‍ನ್ನು ರಿಸೀವ್ ಮಾಡ್ತೀನಿ, ಮಾತಾಡ್ತೀನಿ'' ಅಂತ ಅವಳಿಗೆ ಹೇಳಿದ್ದೆ.</p>
<p>ಈಗ ಆ ರೀತಿ ಒಂದಾದ ಮೇಲೆ ಒಂದರಂತೆ ಮೊಬೈಲ್ ಫೋನ್ ರಿಂಗ್ ಆಯಿತು. ಫೋನನ್ನು ಕೈಗೆ ತಗೊಂಡು ಯಾರು ಫೋನ್ ಮಾಡಿದ್ದಾರೆ ಅಂತ ನೋಡಿದೆ. ಮನೆ ಫೋನ್ ನಂಬರ್. ಅದು ಅವಳದ್ದೇ ಅಂತ ಖಚಿತ ಆಯಿತು.</p>
<p>''ಹಲೋ'' ಅಂತ ಹೇಳಿದೆ. ಆ ಕಡೆಯಿಂದ ಮಾತಾಡಿದ್ದು ಏನೂ ಸಹ ಕಾರಲ್ಲಿ ಕುಳಿತವರಿಗೆ ಕೇಳಿಸುತ್ತಾ ಇರಲಿಲ್ಲ; ಆದರೆ ನಾನು ಮಾತನಾಡುತ್ತಾ ಇದ್ದದ್ದು ಮಾತ್ರಾ ಅವರಿಗೆಲ್ಲಾ ಕೇಳಿಸ್ತಾನೆ ಇತ್ತು.</p>
<p>''ಹೌದಾ... ನಿಜವಾಗ್ಲೂ... ಅಯ್ಯೋ!.. ಯಾವಾಗಂತೆ... ಅಯ್ಯೋ! ಏನಾಗಿತ್ತಂತೆ.. ಅಲ್ಲಾ, ನಾನು ನಿನ್ನೆ ಆ ಕಡೆ ಹೋದಾಗ ಅವನ್ಹತ್ರ ಮಾತಾಡ್ಕೊಂಡು ಬಂದಿದ್ನಲ್ಲ, ಗಟ್ಟಿಮುಟ್ಟಿಯಾಗೇ ಇದ್ನಲ್ಲ... ಎಷ್ಟೊತ್ನಲ್ಲಿ?.. ಈಗ ನೀನೇನು ಮಾಡ್ತೀಯ?.. ನೀನು ಸ್ಕೂಲಿಗೆ ಹೋಗಿ, ಮಗೂನ ಕರ್ಕೊಂಡ್ ಬಂದು, ಪಕ್ಕದ ಮನೆಯಲ್ಲಿ ಸ್ವಲ್ಪ ನೋಡಿಕೊಳ್ಳಿ'ಅಂತ ಹೇಳಿ, ಬಿಟ್ಟು ಹೋಗು. ಆಯ್ತಾ? .. ನಾನು ಹೀಗೆ ಬಹಳ ದೂರದಲ್ಲಿ ಇದ್ದೀನಿ ಅಂತ ಅವರಿಗೆಲ್ಲಾ ಹೇಳಿಬಿಡು; ಅವರು ಅರ್ಥ ಮಾಡ್ಕೊತ್ತಾರೆ. ಕೈಯಲ್ಲಿ ಸ್ವಲ್ಪ ದುಡ್ಡು ತಗೊಂಡು ಹೋಗು.. ನಾನು ಹೇಳಿದ್ದು ನಿನಗೆ ಗೊತ್ತಾಯ್ತಲ್ಲ'' ಅಂತ ನಾನು ಮೊಬೈಲ್ ಫೋನ್‍ನಲ್ಲಿ ಹೆಂಡತಿಗೆ ಹೇಳಿದೆ.</p>
<p>ಕಾರಲ್ಲೆಲ್ಲಾ ನಿಶ್ಯಬ್ದ. ಬಹುಶಃ ಫೋನ್‍ನಲ್ಲಿ ಆಡಿದ ನನ್ನ ಮಾತುಗಳು ಕಾರಿನಲ್ಲಿದ್ದವರನ್ನೆಲ್ಲಾ ಆಕರ್ಷಿಸಿರಬೇಕು, ಕುತೂಹಲ ಕೆರಳಿಸಿರಬೇಕು ಅಂತ ಊಹಿಸಿದೆ. ನಾನು ಡ್ರೈವ್ ಮಾಡುತ್ತಲೇ ಇದ್ದೆ. ಮುಂದುಗಡೆ ನನ್ನ ಮಾರ್ಗದರ್ಶಿಯಾಗಿ ಪಕ್ಕದಲ್ಲಿ ಕುಳಿತಿದ್ದರಲ್ಲ ಅವರು, ''ಏನಪ್ಪ ಏನ್ ಸಮಾಚಾರ, ಏನದು?'' ಅಂತ ನನ್ನನ್ನ ಕೇಳಿದರು.</p>
<p>ನಾನು, ''ಏನೂ ಇಲ್ಲ ಸ್ವಾಮಿ'' ಅಂತ ಹಾರಿಕೆಯ ಉತ್ತರ ಕೊಟ್ಟೆ.</p>
<p>ಇಲ್ಲ ಹೇಳು. ''ನೀನು ಮಾತಾಡುತ್ತಿದ್ದುದನ್ನು ಕೇಳಿದರೆ, ಏನೋ ಆಗಿದೆ ಅಂತ ಅನ್ನಿಸುತ್ತೆ. ಹೇಳು'' ಅಂದರು.</p>
<p>ನಾನು ಮತ್ತೆ ''ಏನೂ ಆಗಿಲ್ಲ ಸ್ವಾಮಿ. ಬಿಡಿ, ನಿಮಗೆ ಅದ್ಯಾಕೆ? ಅದೆಲ್ಲಾ ಯಾಕೆ?'' ಅಂತ ಜಾರಿಕೊಳ್ಳೊಕೆ ಪ್ರಯತ್ನಪಟ್ಟೆ.</p>
<p>ಮತ್ತೆ ಅವರು, ಆಮೇಲೆ ಒಳಗಡೆ ಇದ್ದ ಘನಪಾಠಿಗಳು ಒತ್ತಾಯ ಮಾಡಿದ ಮೇಲೆ, ನಾನು ಬಾಯಿ ಬಿಡಲೇ ಬೇಕಾಗಿ ಬಂತು.</p>
<p>''ನಮ್ಮ ಅಣ್ಣ ಸತ್ತು ಹೋದ, ಸ್ವಾಮಿ!'' ಅಂತ ನಾನು ಹೇಳಿದೆ.</p>
<p>''ಅಯ್ಯೋ, ಎಂಥ ಕೆಲಸ ಆಗಿಹೋಯ್ತು!'' ಅಂತ ಒಳಗಡೆಯಿಂದ ಮೂರು ನಾಲ್ಕು ಜನ ಒಟ್ಟಿಗೇನೆ ಹೇಳಿದರು.</p>
<p>ನಾನು ''ಹೋಗ್ಲಿ ಬಿಡಿ, ಸ್ವಾಮಿ. ದೈವೇಚ್ಛೆ! ಯಾವಾಗ ಯಾರಿಗೆ ಕೊನೆ</p>
</h೬>
<p>೧೬<br /><em>ತಿರುಗಾಟ<br />ತಿರುಗಾಟ</em><br />೧೭</p>
<p><h೬>ಅನ್ನೋದು ಇರುತ್ತೋ, ಯಾರಿಗೆ ತಾನೇ ಗೊತ್ತು?'' ಅಂತ ಹೇಳಿದೆ.ಅದಕ್ಕಲ್ಲಯ್ಯ, ನಾನು ಹೇಳಿದು.್ದ ''ನಿಮ್ಮ ಅಣ್ಣ ಸತ್ತ'' ಅಂತ ಹೇಳ್ತೀಯಾ; ನಿನಗೆ ಸೂತಕ ಅಲ್ವೇನಯ್ಯಾ? ಈ ಸುದ್ದಿ ಕೇಳಿದ ಮೇಲೆ, ನಿನ್ನನ್ನು ಮುಟ್ಕೊಂಡು ನಾವು ಹೇಗಯ್ಯಾ ಪ್ರಯಾಣ ಮಾಡೋದು? ಒಂದ್ಸಾರಿ ನೀನು ಸ್ನಾನ ಮಾಡಬೇಡವೇನಯ್ಯಾ? ನಿನ್ನ ಜೊತೆ ಇದ್ದದಕ್ಕೆ, ಈಗ ನಾವೂ ಸಹ ಒಂದು ಸಾರಿ ಸಚೇಲ ಸ್ನಾನನಾದರೂ ಮಾಡದೆ ಹೇಗಯ್ಯಾ ಇರೋದಕ್ಕೆ ಸಾಧ್ಯ?'' ಅಂತ ನನ್ನ ಮಾರ್ಗದರ್ಶಿಗಳು ಅಪ್ಪಣೆ ಕೊಡಿಸಿದರು.</p>
<p>''ಅಲ್ವೇ ಗುರುಗಳೇ?'' ಅಂತಾನೂ ಒಬ್ಬಿಬ್ಬರು, ಘನಪಾಠಿಗಳನ್ನೇ ಇರಬೇಕು, ಪ್ರಶ್ನಿಸಿಯೂ ಬಿಟ್ಟರು. ಅವರು ತಲೆದೂಗಿದ್ದು ನನಗೆ ರಿಯರ್‍ವ್ಯೂ ಕನ್ನಡಿಯಲ್ಲಿ ಅಸ್ಪಷ್ಟವಾಗಿ ಕಾಣಿಸಿತು.</p>
<p>''ನಿಲ್ಲಿಸಯ್ಯಾ ಕಾರನ್ನ. ಇಲ್ಲೇ ಅಲ್ಲವಯ್ಯಾ, ಮುಂದೆ ಸಿಗೋ ಯಾವುದಾದರೂ ಒಳ್ಳೇ ಲಾಡ್ಜಿಂಗ್ ಇರೋ ಹೋಟೆಲ್ ಹತ್ತಿರ. ಅಲ್ಲಿ ಇಳಿದು, ಒಂದು ರೂಮು ತೊಗೊಂಡು, ಒಳಗೆ ಹೋಗಿ, ಸ್ನಾನ ಮಾಡಿ, ಬೇರೆ ಬಟ್ಟೆ ಹಾಕಿಕೊಂಡು, ಮುಂದೆ ಹೋಗೋಣ ...'' ಮಾರ್ಗದರ್ಶಿಗಳು ಸೂಚಿಸಿದರು.</p>
<p>ಆನಂದಭವನ್ ಹತ್ತಿರ ಕಾರನ್ನು ನಿಲ್ಲಿಸಿದೆ. ಒಬ್ಬೊಬ್ಬರಾಗಿ, ಎಲ್ಲರೂ ಇಳಿದು ಆ ಲಾಡ್ಜ್‍ನ ಆಫೀಸ್ ಕಡೆಗೆ ಹೊರಟರು. ನಾನು ಕಾರಿನಲ್ಲೇ ಉಳಿದೆ.</p>
<p>* * * *</p>
<p>ನನಗೆ ದುಃಖ ಉಮ್ಮಳಿಸಿ ಬಂತು. ರಾಮಣ್ಣ ಸತ್ತ ಅಂತ ಅಲ್ಲ. ಬೇರೆ ಕಾರಣಕ್ಕೆ. ಅಲ್ಲಾ ಇವರೆಂತಹ ಜನ ಅಂತ. ''ಯಾರು ನಿಮ್ಮಣ್ಣ? ಏನಾಗಿತ್ತು ಅವನಿಗೆ? ಹೇಗೆ ಸತ್ತ ಅವನು? ಏನಾದರೂ ಕಾಹಿಲೆಯಿಂದ ನರಳ್ತಾ ಇದ್ದನಾ ಆತ?'' ಅಂತ ನನ್ನನ್ನ ಒಂದು ಮಾತು ಕೇಳೋದೂ ಬೇಡವಾ? ಹಾಗೆ ನೋಡಿದರೆ, ಬೆಳಗ್ಗೆ ಒಂಬತ್ತು ಗಂಟೆಯಿಂದ ಇವರ ಜೊತೆಗೇ ಇದೀನಲ್ಲ, ಡ್ರೈವ್ ಮಾಡ್ತಾ ಸುಮಾರು ಎರಡು ಗಂಟೆ ಕಾಲ ಇವರ ಜೊತೆಗೇ ದೆವ್ವದ ಹಾಗೆ ಪಕ್ಕದಲ್ಲೇ ಕುಳಿತು ಕೊಂಡಿದೆನಲ್ಲಾ, ''ಇದೀಯಾ ಸತ್ತೀದಿಯಾ'' ಅಂತ ನನ್ನನ್ನೇ ಕೇಳದವರು, ಇನ್ನು ರಾಮಣ್ಣನ ಬಗ್ಗೆ ವಿಚಾರಿಸಿ ಕೇಳ್ತಾರಾ?</p>
<p>ವಿಚಾರಿಸಿದ್ದರೆ ಹೇಳುತ್ತಾ ಇದ್ದೆ, ತೀರಿಕೊಂಡವನು ನಮ್ಮ ದೊಡ್ಡಪ್ಪನ ಮಗ ರಾಮಣ್ಣ ಅಂತ. ನನ್ನ ಪಾಲಿಗಂತೂ ಅವನೇ ಅಣ್ಣ. ಖಾಸಾ ಅಣ್ಣ ನನ್ನ ಪಾಲಿಗೆ ಯಾವತ್ತೋ ಸತ್ತು ಹೋದವನ ಹಾಗೆ ಆಗಿಬಿಟ್ಟಿದ್ದ. ಅವನ ಕಥೆ ತುಂಬಾ ದೊಡ್ಡದು. ಇನ್ನೊಮ್ಮೆ ಯಾವಾಗಲಾದರೂ ಬಿಡುವಾದಾಗ ಅದನ್ನು ಹೇಳಿಬಿಡುತ್ತೀನಿ. ಈಗ ಪಾಪ ರಾಮಣ್ಣ ನನಗೆ ತುಂಬಾ ಬೇಕಾದವನು. ಆದರೆ ಏನು ಮಾಡುವುದು ಅವನು<br />ತೀರಿಹೋದ ಅಂತ ವರ್ತಮಾನ ಗೊತ್ತಾದರೂ ಸಹ ಅವನ ಕೊನೆಯ ದರ್ಶನ ಮಾಡಿ ಅವನ ಶವಸಂಸ್ಕಾರದಲ್ಲಿ ಭಾಗಿಯಾಗುವ ಭಾಗ್ಯ ನನಗೆ ಇಲ್ಲವಾಯಿತು.</p>
<p>ಸೋಮವಾರ ಸತ್ತರೆ ಸ್ವರ್ಗಕ್ಕೆ ಹೋಗುತ್ತಾರೆ ಅಂತ ಹೇಳುವುದನ್ನು ನಾನು ಕೇಳಿದ್ದೆ. ಪುಣ್ಯಾತ್ಮ ಅನಾಯಾಸವಾಗಿ ರಾತ್ರಿ ಮಲಗಿದ್ದವನು ಬೆಳಿಗ್ಗೆ ಪ್ರಾಣ ಬಿಟ್ಟಿದ್ದನಂತೆ. ಅದಕ್ಕೆ ಅಲ್ವೇ ಹೇಳೋದು ''ಶರಣರ ಗುಣವನ್ನ ಮರಣದಲ್ಲಿ ನೋಡು!'' ಅಂತ. ''ದೇವರು ಅವನ ಆತ್ಮಕ್ಕೆ ಶಾಂತಿ ಕೊಡಲಿ'' ಅಂತ ನಾನು ಮನಸ್ಸಿನಲ್ಲೇ ಹಾರೈಸಿದೆ.</p>
<p>ಹೊಟೇಲಿನ ಮುಂದೆ ಒಂದು ಒಳ್ಳೇ ಜಾಗದಲ್ಲಿ ಕಾರನ್ನು ಪಾರ್ಕ್ ಮಾಡಿ ಎಲ್ಲಾ ಕಿಟಕಿ ಬಾಗಿಲು ಸರಿಯಾಗಿ ಹಾಕಿದೆಯಾ ಅಂತ ನೋಡಿಕೊಂಡು ಒಂದು ಸೆಟ್ ಬಟ್ಟೆ ನನ್ನ ಸೀಟ್ ಕೆಳಗಡೆಯಿಂದ ತಗೊಂಡು ಕಾರಿಂದ ಹೊರಗಡೆ ಹೊರಟೆ. ಆನಂದ್‍ಭವನ್ ಹೊಟೇಲಿನ ಜನ ನನಗೆ ಗೊತ್ತಿದ್ದವರೆ. ಈ ರಸ್ತೆಯಲ್ಲಿ ಎಷ್ಟೊಂದು ಸಾರಿ ನಾನು ಓಡಾಡಿಲ್ಲ? ಕೌಂಟರ್‍ರಲ್ಲಿ ಕುಳಿತಿರುವವರಿಗೆ ನಾನು ''ನಮಸ್ಕಾರ'' ಹೇಳಿ ಒಳಗಡೆ ಹೋದೆ. ಇಂತಹ ದೊಡ್ಡ ಲಾಡ್ಜಿಂಗ್ ಹೊಟೇಲ್‍ಗಳಲ್ಲಿ ಪ್ರವಾಸಿಗರು ಬಂದು ಉಳಿದುಕೊಂಡಾಗ ಸಾಮಾನ್ಯವಾಗಿ ಅವರು ಬಂದ ಕಾರಿನ ಡ್ರೈವರ್‍ಗಳು ಕಾರಿನಲ್ಲೇ ಹೊರಗಡೆ ಮಲಗಿರುತ್ತಾರೆ. ಬೆಳಿಗ್ಗೆ ಎದ್ದು ಸ್ನಾನ ಇತ್ಯಾದಿ ಮಾಡಿಕೊಳ್ಳುವುದಕ್ಕೆ ಹೊಟೇಲ್‍ನವರು ಅವಕಾಶ ಮಾಡಿಕೊಡ್ತಾರೆ. ಹಾಗಾಗಿ ಈ ರೀತಿಯ ಆನಂದ್‍ಭವನ್ ತರಹಾ ಹೋಟೇಲ್‍ಗಳ ವ್ಯವಸ್ಥೆ ನನಗೆ ಸಾಮಾನ್ಯ ಪರಿಚಯವಿತ್ತು. ಒಳಗಡೆ ಹೋಗಿ ತಲೆಗೆ ನಾಲ್ಕು ಚೆಂಬು ನೀರು ಹೊಯ್ದುಕೊಂಡು, ಬೇರೆ ಬಟ್ಟೆ ಹಾಕೊಂಡು, ಕಾರಿಗೆ ವಾಪಸ್ ಬಂದೆ. ಸ್ನಾನ ಮಾಡುವಾಗಲೆಲ್ಲಾ ನನಗೆ ರಾಮಣ್ಣನದೇ ಯೋಚನೆ.</p>
<p>ಅವನ ಜೊತೆ ನಾನು ಕಳೆದ ಆ ದಿನಗಳ ನೆನಪೇ ನೆನಪು. ಅವನು ನನಗೆ ಎಷ್ಟೊಂದು ಸಹಾಯ ಮಾಡಿದ್ದ. ನನ್ನ ಕಷ್ಟ ಕಾಲದಲ್ಲಿ ನನಗೆ ಎಷ್ಟೊಂದು ಬೆಂಬಲವಾಗಿ ನಿಂತ. ಇದೆಲ್ಲಾ ಮತ್ತೆ ಮತ್ತೆ ನನಗೆ ನೆನಪು ಬಂತು. ದೇವರೇ, ರಾಮಣ್ಣನ ಹೆಂಡತಿ ಮಕ್ಕಳನ್ನು ಅನಾಥರನ್ನಾಗಿ ಮಾಡಿಬಿಟ್ಟೆಯಲ್ಲಪ್ಪ. ಅವನೋ ತುಂಬಾ ಧಾರಾಳಿ. ತನ್ನ ಹತ್ತಿರ ಇರೋದನ್ನೆಲ್ಲಾ 'ಅಯ್ಯೋ ಕಷ್ಟ' ಎಂದವರಿಗೆಲ್ಲಾ ಕೇಳಿದಾಗಲೆಲ್ಲ ಕೊಟ್ಟುಬಿಡೋ ಮನುಷ್ಯ. ತನ್ನ ಹತ್ತಿರ ಇಲ್ಲದೇ ಇದ್ದರೆ ಬೇರೆ ಯಾರ ಬಳೀನಾದರೂ ಕೇಳಿ, ಕೈಸಾಲಾನಾದರೂ ಮಾಡಿ, ಕಷ್ಟದಲ್ಲಿದ್ದವರಿಗೆ ಕೊಟ್ಟು ಸಹಾಯ ಮಾಡುತ್ತಿದ್ದ ಪುಣ್ಯಾತ್ಮ ಆತ.</p>
<p>ಬಹುಶಃ ಈಗ ರಾಮಣ್ಣನ ಮನೆಯಲ್ಲಿ ಅವನ ಹೆಂಡತಿ ಹತ್ತಿರ ಶವಸಂಸ್ಕಾರ ಉತ್ತರಕ್ರಿಯೆ ಮಾಡೋದಕ್ಕೂ ಸಹ ಏನೂ ಹಣ ಇಲ್ಲದೆ ಅವಳು</p>
</h೬>
<p>೧೮<br /><em>ತಿರುಗಾಟ<br />ತಿರುಗಾಟ</em><br />೧೯</p>
<p><h೬>ಪರದಾಡುತ್ತಿರಬೇಕು. ಆದರೆ ರಾಮಣ್ಣ ಎಷ್ಟು ಪರೋಪಕಾರಿ ಅನ್ನೋದು ಅವನ ಎಲ್ಲಾ ಸ್ನೇಹಿತರಿಗೂ ಗೊತ್ತು. ಊರಿಗೆ ಊರೇ ಅಲ್ಲಿ ಈಗ ನೆರೆದಿರುತ್ತೆ ಅನ್ನೋದು ನನ್ನ ಊಹೆ. ಅವನ ಸ್ನೇಹಿತರೆಲ್ಲಾ ತಮ್ಮ ಕೈಲಾಗಿದ್ದನ್ನ ಕೊಟ್ಟು, ಮುಂದಿನ ಕೆಲಸಕ್ಕೆ ನೆರವಾಗಿ, ಎಲ್ಲಾ ಸುಸೂತ್ರವಾಗಿ ನಡೆಯೋ ಹಾಗೆ ನೋಡಿಕೊಳ್ತಾರೆ ಅಂತ ನನ್ನ ನಂಬಿಕೆ. ಹೇಗೂ ನನ್ನ ಪರವಾಗಿ ಸುನಂದಾನೂ ಹೋಗಿರುತ್ತಾಳಲ್ಲ. ಇಂತಹ ಸಂದರ್ಭಗಳಲ್ಲೆಲ್ಲಾ ಹೇಗೆ ನಿಭಾಯಿಸಬೇಕು ಅಂತ ನನ್ನ ಹೆಂಡತಿ ಸುನಂದಾಗೆ ಚೆನ್ನಾಗಿ ಗೊತ್ತು. ರಾಮಣ್ಣನ ಹೆಂಡತಿಗೆ ಧೈರ್ಯ ತುಂಬೋದಕ್ಕೆ ಸುನಂದಾನೂ ಸ್ವಲ್ಪ ಸಹಾಯ ಮಾಡಬಹುದು.ಹೀಗೆಲ್ಲಾ ಯೋಚನೆ ಮಾಡ್ತಾ ಮಾಡ್ತಾ ನಾನು ಕಾರಲ್ಲಿ ಬಂದು ಕೂತ್ಕೊಂಡಿದ್ದೆ. ಹೊತ್ತು ಕಳೆದಿದ್ದೇ ಗೊತ್ತಾಗಲಿಲ್ಲ.</p>
<p>ಘನಪಾಠಿಗಳೂ ಮತ್ತು ಅವರ ಗುಂಪಿನವರು ಕಾರಿಗೆ ಮತ್ತೆ ಮರಳಿ ಕುಳಿತುಕೊಂಡರು. ಆವಾಗ ನನ್ನ ಈ ಯೋಚನೆಯ ಹುಚ್ಚು ಕುದುರೆಯ ಮನಸ್ವೀ ಓಟಕ್ಕೆ ಕಡಿವಾಣ ಬಿತ್ತು. ನನ್ನ ಮಾರ್ಗದರ್ಶಿಗಳು ಪಕ್ಕಕ್ಕೆ ಬಂದು ಕುಳಿತರು; ಮತ್ತೆ ಯಥಾಪ್ರಕಾರ, ''ಎಲ್ಲಾ ಸಿದ್ಧವೇನಯ್ಯಾ? ನೀನೂ ಸ್ನಾನ ಮಾಡಿಬಂದ ಹಾಗೆ ಕಾಣುತ್ತೆ. ಇನ್ನು ಹೊರಡೋಣವೇನಯ್ಯಾ?'' ಅಂತ ಕೇಳಿದರು.</p>
<p>ನಾನು ''ಆಗಲಿ ಸ್ವಾಮಿ'' ಅಂತ ಹೇಳಿ ಕಾರ್ ಸ್ಟಾರ್ಟ್ ಮಾಡಿದೆ.</p>
<p>* * * *</p>
<p>ಸುಮಾರು ಮೂರು ಗಂಟೆ ಕಾಲ ಪ್ರಯಾಣ ಮಾಡಿದ ಮೇಲೆ, ಯಾವುದೋ ಕಾಡೊಳಗೆ ನಾವು ಹೊಕ್ಕ ಹಾಗೆ ಆಯಿತು. ಈ ಕಡೆ ಪ್ರಮುಖ ನಗರಗಳಿಗೆ ನಾನು ಪ್ರವಾಸಿಗಳನ್ನ ಕರೆದುಕೊಂಡು ಬಂಡಿದ್ದೆ, ನಿಜ. ಆದರೆ, ಖಂಡಿತಾ ನನಗೆ ಈ ಹಳ್ಳಿಗಳು ಪರಿಚಯವಿರಲಿಲ್ಲ. ಎಲ್ಲೆಲ್ಲೋ ಸುತ್ತಿ, ಮೇಲೆ ಕೆಳಗೆ ಇಳಿದು ಕಾರ್ ಪ್ರಯಾಣ ಮಾಡಿತು. ಹಗಲು ಹೊತ್ತಿನಲ್ಲೇ ದಾರಿ ಪತ್ತೆ ಹಚ್ಚೋದು ಕಷ್ಟವಾಗಿರೋ ಈ ಜಾಗದಲ್ಲಿ ಈ ಮುಸುಕು ಮುಸುಕು ಸಂಜೆಗತ್ತಲು ವೇಳೆನಲ್ಲಿ ನಮ್ಮ ಮಾರ್ಗದರ್ಶಿಗಳ ಸಹಾಯ ಇಲ್ಲದಿದ್ದರೆ ಇಲ್ಲಿಗೆ ಬರಲು ಇಷ್ಟು ಸುಲಭ ವಾಗುತ್ತಿರಲಿಲ್ಲ. ಆ ಹಳ್ಳಿಗಾಡಿನ ರಸ್ತೆಯಲ್ಲಿ ಸಂಚಾರ ಮಾಡಿ, ಕೊನೆಗೆ ಯಾವುದೋ ಒಂದು ದೇವಸ್ಥಾನದ ತರಹ ಕಾಣುವ ಮನೆ ಮುಂದೆ ಬಂದು, ನಾವು ನಿಂತೆವು.</p>
<p>ಕಾರಿಂದ ಒಬ್ಬೊಬ್ಬರಾಗಿ ಇಳಿದರು. ನಾವು ಬಂದಿದ್ದನ್ನು ನೋಡಿ ಆ ಮನೆಯಿಂದ ಯಾರೋ ಬಂದು ಇವರನ್ನೆಲ್ಲಾ ಕರೆದುಕೊಂಡು ಹೋದರು. ಮತ್ತೆ ಸ್ವಲ್ಪ ಹೊತ್ತಿನ ಮೇಲೆ ಒಬ್ಬಿಬ್ಬರು ಬಂದು ಕಾರಿನಲ್ಲಿರೋ ಕೆಲವು ಸಾಮಾನುಗಳನ್ನೆಲ್ಲಾ ತಗೊಂಡು ಮನೆಯೊಳಕ್ಕೆ ಹೋದರು. ನಾನು ಕಾರಲ್ಲೇ ಉಳಿದೆ. ಒಂದರ್ಧ ಮುಕ್ಕಾಲುಗಂಟೆ<br />ತನಕ ಸುಮ್ಮನೆ ಕುಳಿತಿದ್ದೆ. ನೀರು ಕುಡಿಯೋಣ ಅಂತ ನಾನು ತಂದಿದ್ದ ನೀರಿನ ಬಾಟಲಿಗಳಿಗೆ ತಡಕಾಡಿದೆ. ಅದರಲ್ಲಿ ನೀರು ಮುಗಿದುಹೋಗಿತ್ತು. ಬಹುಶಃ ನಾನು ರಾಮಣ್ಣನ ಬಗ್ಗೆ ಯೋಚನೆ ಮಾಡ್ತಾ ಕಾರಲ್ಲಿ ಒಬ್ಬನೇ ಕುಳಿತಿದ್ದಾಗ ನನಗೇ ಗೊತ್ತಿಲ್ಲದ ಹಾಗೆ ಆ ಬಾಟಲಿಯ ನೀರನ್ನೆಲ್ಲಾ ಕುಡಿದುಬಿಟ್ಟಿರಬೇಕು ಅಂತ ಅನ್ನಿಸಿತು. ಈಗ ಮತ್ತೆ ಅಸಾಧ್ಯವಾದ ಬಾಯಾರಿಕೆ. ಸುತ್ತಾಮುತ್ತ ನೋಡಿದೆ. ಅಲ್ಲಿ ಬೇರೆ ಯಾರ ಮನೇನೂ ಕಾಣಿಸುತ್ತಾ ಇರಲಿಲ್ಲ. ಇದ್ದದ್ದು ಈ ದೇವಸ್ಥಾನದಂತಹ ದೊಡ್ಡ ಮನೆಯೊಂದೇ. ನಾನು ಒಳಗಡೆ ಹೋದೆ.</p>
<p>ಅಲ್ಲಿ ಯಾರೋ ಒಬ್ಬ ವಯಸ್ಸಾದ ಹೆಂಗಸು ಕಸ ಗುಡಿಸುತ್ತಾ ಇರುವುದನ್ನು ಕಂಡೆ. ಹತ್ತಿರ ಹೋಗಿ ''ಅಮ್ಮಾ'' ಎಂದೆ. ಅವಳು ನನ್ನ ಕಡೆ ತಿರುಗಿ ಮಲೆಯಾಳಮ್‍ನಲ್ಲಿ ಏನೋ ನನಗೆ ಅರ್ಥವಾಗದ ರೀತಿಯಲ್ಲಿ ಮಾತಾಡಿದಳು. ನಾನು ಊಹಿಸಿದೆ, ಅವಳು ''ಏನು ಬೇಕು?'' ಅಂತ ಕೇಳುತ್ತಿದ್ದಾಳೆ ಅಂತ. ನನಗೆ ಗೊತ್ತಿರೋ ಹರಕು ಮುರುಕು ಮಲೆಯಾಳಮ್‍ನಲ್ಲಿ ಅರ್ಧಂಬರ್ಧ ತಮಿಳು ಮಿಶ್ರ ಮಾಡಿ ''ನನಗೆ ಮಲೆಯಾಳಮ್ ಬರೊಲ್ಲ; ಕನ್ನಡ ಮಾತ್ರ ಬರುತ್ತೆ'' ಅಂತ ಅವಳಿಗೆ ಹೇಳಿದೆ. ಇಂಗ್ಲಿಷ್ ಸಹ ಅಲ್ಪ ಸ್ವಲ್ಪ ಬರುತ್ತೆ ಅಂತ ಹೇಳಬಹುದಿತ್ತೇನೋ, ವಯಸ್ಸಾದ ಆ ಹಳ್ಳಿ ಹೆಂಗಸಿನ ಹತ್ತಿರ ಹಾಗೆ ಹೇಳಬೇಕು ಅಂತ ನನಗೆ ಆವಾಗ ಅನ್ನಿಸಲಿಲ್ಲ. ಅವಾಗ ಅವಳು ಕನ್ನಡದಲ್ಲೇ ಉತ್ತರ ಕೊಟ್ಟಾಗ ನನಗೆ ಆಶ್ಚರ್ಯವಾಯಿತು.</p>
<p>''ನೀವು ಕನ್ನಡದವರಾ? ನಿನಗೆ ಏನಪ್ಪ ಬೇಕು?'' ಅಂತ ಅವಳು ಕೇಳಿದಳು. ಆವಾಗ ನಾನು ತಲೆಯೆತ್ತಿ ಆಕೆಯನ್ನು ಸರಿಯಾಗಿ ನೋಡಿದೆ. ನೋಡಿದ ಕೂಡಲೇ ಅವರ ಬಗ್ಗೆ, ಕಾರಣ ಏನೋ ಗೊತ್ತಿಲ್ಲ, ತುಂಬಾ ಗೌರವ ಮೂಡಿ ಬಂತು. ನಮ್ಮ ದೊಡ್ಡಕ್ಕನ ಜ್ಞಾಪಕ ಬಂತು. ವಾತಾವರಣವೂ ತುಂಬಾ ಸಡಿಲವಾಗಿ ಹೋಯಿತು.</p>
<p>''ಕುಡಿಯೋದಿಕ್ಕೆ ಸ್ವಲ್ಪ ನೀರು ಬೇಕಮ್ಮಾ; ಸಿಗುತ್ತಾ'' ಅಂತ ಅವರನ್ನ ಕೇಳಿದೆ. ಆಮೇಲೆ ಒಳಗಡೆ ಇದ್ದ ಆ ದೊಡ್ಡ ಮನೆಯನ್ನ ತೋರಿಸುತ್ತಾ ''ಅಲ್ಲಿ ಹೋಗಿ ಕೇಳಲೇ? ಸ್ವಲ್ಪ ನೀರು ಸಿಗುತ್ತಾ?'' ಅಂತ ಸಹ ಪ್ರಶ್ನಿಸಿದೆ.</p>
<p>ಆಗ ಆ ತಾಯಿ ''ಅಲ್ಲಿ ಹೋಗಿ ಕೇಳಿದರೆ ನಿನಗೇನೂ ಪ್ರಯೋಜನ ವಾಗೋದಿಲ್ಲಪ್ಪಾ. ನಮ್ಮ ಮನೆಗೆ ಬಾ. ನಾನು ನೀರು ಕೊಡ್ತೀನಿ''- ಅಂತ ಹೇಳಿದರು.</p>
<p>ಅಷ್ಟೊತ್ತಿಗೆ ಯಾರೋ ಒಬ್ಬರು ಗಂಡಸರು ಅಲ್ಲಿಗೆ ಬಂದರು.</p>
<p>ಅವರಿಬ್ಬರೂ ಮಾತಾಡಿಕೊಂಡಿದ್ದನ್ನು ಕೇಳಿ, ಬಂದವರು ಅವರ ಗಂಡಾನೇ ಇರಬೇಕು ಅನ್ನೋದು ನನಗೆ ನಿಶ್ಚಿತವಾಯಿತು. ಇಬ್ಬರೂ ನನ್ನನ್ನ ಬಹಳ ವಿಶ್ವಾಸದಿಂದ ವಿಚಾರಿಸಿಕೊಂಡರು. ಮೈಸೂರಿನಿಂದ ನೇರವಾಗಿ ಇಲ್ಲಿಗೆ ಬಂದಿದ್ದು, ಘನಪಾಠಿಗಳನ್ನ ಅವರ ಸಂಗಡಿಗರನ್ನ ನಾನು ಡ್ರೈವ್ ಮಾಡಿ ಕರೆದುಕೊಂಡು ಬಂದದ್ದು, ಇಷ್ಟೊಂದು</p>
</h೬>
<p>೨೦<br /><em>ತಿರುಗಾಟ<br />ತಿರುಗಾಟ</em><br />೨೧</p>
<p><h೬>ದೂರ ಪ್ರಯಾಣ ಮಾಡಿ ಬಂದಿದ್ದರೂ ನಾನು ಬೆಳಿಗ್ಗೆಯಿಂದ ಏನೂ ಆಹಾರ ತೆಗೆದುಕೊಳ್ಳದೇ ಇರೋದು- ಇತ್ಯಾದಿ ಎಲ್ಲಾ ನನ್ನ ಬಾಯಿಯಿಂದಲೇ ಬಿಡಿಸಿ, ಕೇಳಿ ತಿಳಿದುಕೊಂಡ ಮೇಲೆ ಅವರಿಬ್ಬರೂ ನನ್ನನ್ನು ಅವರ ಮನೆಗೆ ಬರೋದಕ್ಕೆ ಆಹ್ವಾನಿಸಿದರು.ನಾನು ಸಂಕೋಚದಿಂದ ''ಇಲ್ಲಾ ನಾನು ಕಾರಿನ ಬಳಿಯೇ ಇರಬೇಕು. ಅವರೆಲ್ಲಾ ಯಾವಾಗ ಬಂದು ಮತ್ತೆ ಪ್ರಯಾಣ ಹೊರಡುತ್ತಾರೋ ಗೊತ್ತಿಲ್ಲ''- ಅಂತ ಹೇಳಿ, ಅವರ ಮನೆಗೆ ಹೋಗೋದನ್ನು ತಪ್ಪಿಸಿಕೊಳ್ಳಲು ಪ್ರಯತ್ನಪಟ್ಟೆ.</p>
<p>ಆಗ ಅವರು ''ಅಯ್ಯೋ ಘನಪಾಠಿಗಳು ಇವತ್ತು ರಾತ್ರಿಯೆಲ್ಲಾ ಇಲ್ಲೇ ಇರುತ್ತಾರಪ್ಪ. ನೀನೇನೂ ಯೋಚನೆ ಮಾಡಬೇಡ. ನಮ್ಮ ಮನೆಗೆ ಬಾ. ಬೆಳಿಗ್ಗೆಯಿಂದ ಉಪವಾಸ ಬೇರೆ ಇದ್ದೀಯಾ. ನಾನು ಈ ದೇವಸ್ಥಾನದ ಅರ್ಚಕ. ಹೇಗೂ ಈಶ್ವರನ ದೇವಸ್ಥಾನಕ್ಕೆ ನೀನು ಬಂದಿದ್ದೀಯಾ. ದೇವಸ್ಥಾನಕ್ಕೂ ಬಾ, ದೇವರ ದರ್ಶನಾನೂ ಮಾಡು. ನಿನಗೋಸ್ಕರ ಬೇಕಾದರೆ ವಿಶೇಷ ಪೂಜೇನೂ ಮಾಡ್ತೀನಿ. ಆಮೇಲೆ, ನಮ್ಮ ಮನೆಗೆ ಬಾ. ಊಟಾನು ಮಾಡ್ಕೊಂಡು ಅಲ್ಲೇ ಮಲಗಿಕೊಳ್ಳುವಿಯಂತೆ, ಕಾರಲ್ಲಿ ಯಾಕೆ ಮಲಗಿಕೊಳ್ತೀಯಾ?''- ಅಂತ ಹೇಳಿದರು.</p>
<p>ಹಣೆ ತುಂಬಾ ದೊಡ್ಡ ಕುಂಕುಮ ಇಟ್ಟುಕೊಂಡು, ತಲೆಗೆ ಹೂ ಮುಡಿದುಕೊಂಡು, ಸೀರೆ ಸೆರಗನ್ನ ಸೊಂಟಕ್ಕೆ ಸುತ್ತಿಕೊಂಡು, ಕೈಯಲ್ಲೊಂದು ಕಸಪರಕೆ ಇಟ್ಟುಕೊಂಡು ನನ್ನ ಜೊತೆ ಮಾತಾಡ್ತಾ ಇದ್ದ ಆ ತಾಯಿಗೆ ನಾನು ಸಂಕೋಚದಿಂದಲೇ ಹೇಳಿದೆ.</p>
<p>''ಇನ್ನೊಂದು ಸಮಾಚಾರ ನಿಮಗೆ ಹೇಳಬೇಕೋ ಬೇಡವೋ ಗೊತ್ತಿಲ್ಲ. ನಿಮ್ಮಿಬ್ಬರನ್ನು ಕಂಡರೆ ನನಗೆ ತುಂಬಾ ಗೌರವ. ಇರೋ ಸಂಗತೀನ ಮುಚ್ಚಿಟ್ಟು, ನಿಮಗೆ ಸುಳ್ಳು ಹೇಳೋ ಮನಸ್ಸು ನನಗಿಲ್ಲ. ಇಲ್ಲೇ ಸುತ್ತ ಮುತ್ತ ಯಾವುದಾದರೂ ಟೀ. ಕಾಫಿ ಅಂಗಡಿನೋ, ಬೇರೆ ಯಾರ ಮನೇನೋ ಇದ್ದರೆ ಹೇಳಿ ಅಲ್ಲಿಗೆ ಹೋಗ್ತೀನಿ''- ಅಂತ ಹೇಳಿದೆ.</p>
<p>ಆವಾಗ ಅವರಿಬ್ಬರು ''ಯಾಕಪ್ಪಾ? ಏನಾಯಿತು? ನಮ್ಮ ಮನೆಗೆ ಬಾ, ದೇವಸ್ಥಾನಕ್ಕೆ ಬಾ ಅಂದರೆ ನೀನು ಬರೋದಿಲ್ಲಾ ಅಂತೀಯಲ್ಲಾ ಏನು ಕಾರಣ?''- ಅಂತ ಕೇಳಿದರು.</p>
<p>ಅವಾಗ ನಾನು ''ನೋಡಿ ತಾಯಿ, ಇವತ್ತು ನಮ್ಮ ಅಣ್ಣ ತೀರಿ ಹೋದ ಅಂತ ಸುದ್ದೀನ ನಾನು ಕೇಳಿದೆ. ಕಾರಲ್ಲಿ ಬರ್ತಾ ಇದ್ವಿ, ಆವಾಗ ಈ ವರ್ತಮಾನ ಬಂತು. ಅಣ್ಣ ಅಂದರೆ ಅವನು ನನ್ನ ದೊಡ್ಡಪ್ಪನ ಮಗ. ಕೇಳಿದ ಮೇಲೆ ದಾರಿಯಲ್ಲಿ ನಿಂತು, ತಲೆಗೆ ಸ್ನಾನಾನೂ ಮಾಡಿ ಬಂದಿದ್ದೀನಿ. ಈ ಸ್ಥಿತೀಲಿ ನಾನು ನಿಮ್ಮಂಥವರ ಮನೆಯೊಳಗೆ ಬರಬಹುದೋ ಬೇಡವೋ? ದೇವಸ್ಥಾನದೊಳಗೆ ಹೋಗಬಹುದೋ ಬೇಡವೋ?<br />ನನಗೊಂದು ಗೊತ್ತಾಗ್ತಿಲ್ಲ. ಗೊತ್ತಿದ್ದೂ ತಪ್ಪು ತಪ್ಪು ಮಾಡೋದಿಕ್ಕೆ ನನಗೆ ಇಷ್ಟಾ ಇಲ್ಲಾ. ಒಂದು ದಿನ ಉಪವಾಸ ಇದ್ದರೆ ನಾನೇನು ಸತ್ತು ಹೋಗುವುದೂ ಇಲ್ಲ. ಹೀಗೆಲ್ಲಾ ಒರಟು ಒರಟಾಗಿ ಮಾತಾಡ್ದೆ ಅಂತ ದಯವಿಟ್ಟು ನಮ್ಮನ್ನ ತಪ್ಪು ತಿಳಿದುಕೊಳ್ಳಬೇಡಿ''- ಅಂತ ನಾನು ಹೇಳಿದೆ.</p>
<p>ಆ ದೇವಸ್ಥಾನದ ಅರ್ಚಕರು ''ನೋಡಪ್ಪಾ ನನಗನ್ನಿಸಿದ್ದನ್ನು ನಿನಗೆ ಈಗ ಹೇಳ್ತೀನಿ. ನಾನೂ ಈ ವಿಚಾರದಲ್ಲಿ ಅಲ್ಪ ಸ್ವಲ್ಪ ಓದಿ ಕೇಳಿ ತಿಳಿದುಕೊಂಡಿದ್ದೀನಿ. ನಮ್ಮ ಮನೆಗೆ ಬಾ. ಮೊದಲು ನೀರು ಕುಡಿ. ಆಮೇಲೆ ದೇವಸ್ಥಾನಕ್ಕೆ ಹೋಗೋಣ. ಕೈಕಾಲು ತೊಳೆದುಕೊಂಡು ದೇಗುಲದ ಒಳಗಡೆ ಬಾ. ದೇವರಿಗೆ ನಮಸ್ಕಾರ ಮಾಡು. ನಿನಗೆ ಬಹಳ ಬೇಕಾದ ಆ ನಿಮ್ಮಣ್ಣನ ಆತ್ಮಕ್ಕೆ ಶಾಂತಿ ದೊರಕಲಿ ಅಂತ ನೀನು ಆ ಶಿವನಲ್ಲಿ ಬೇಡಿಕೊ. ನಿಮ್ಮಣ್ಣನ ಕುಟುಂಬದವರಿಗೆ ಈ ದುಃಖ ಸಹಿಸಿಕೊಳ್ಳುವುದಕ್ಕೆ ಶಕ್ತಿಕೊಡು ದೇವರೇ, ಅಂತ ಈಶ್ವರನಲ್ಲಿ ಬೇಡಿಕೊ. ಸುಖದಲ್ಲಿ ದುಃಖದಲ್ಲಿ ನಮ್ಮ ಜೊತೆಗೆ ಯಾವಾಗಲೂ ಇರೋನು ಆ ಶಿವನೇ ಅಲ್ವೇನಪ್ಪಾ. ಹುಟ್ಟಿಸೋನು, ಈ ಜೀವನದ ನದೀ ದಾಟೋಕೆ ದೋಣಿಯ ಹುಟ್ಟುಹಾಕೋನು, ಕೊನೆಗೆ ಎಲ್ಲರನ್ನು ಸುಟ್ಟುಹಾಕೋನೂ ಆ ಶಿವನೇ ಅಲ್ವೇನಪ್ಪಾ. ನಿನ್ನ ಮನಸ್ಸಿನ ಸಮಾಧಾನಕ್ಕೆ ನೀನು ಸ್ನಾನ ಮಾಡಿ ಆಯ್ತು. ಮೈ ತೊಳೆದುಕೊಂಡಾಯಿತು. ಈಗ ಈ ದುಃಖ ತುಂಬಿದ ಮನಸ್ಸನ್ನ ತೊಳೆದುಕೊಳ್ಳೋದಿಕ್ಕೆ ನಮ್ಮ ಶಿವನ ಸಾನ್ನಿಧ್ಯ ಬಿಟ್ಟು ಬೇರೆ ಇಷ್ಟು ಒಳ್ಳೆ ಜಾಗ ಇನ್ನೆಲ್ಲಿದೆಯಪ್ಪಾ? ಬಾ ನಮ್ಮ ಮನೆಗೂ ಬಾ, ನಮ್ಮ ದೇವಸ್ಥಾನಕ್ಕೂ ಬಾ; ಏನೂ ತೊಂದರೆಯಿಲ್ಲ. ಕೆಲವರು ನಾನು ಹೇಳೋ ಈ ಮಾತನ್ನ ಒಪ್ಪದೇ ಇರಬಹುದು. ಅವರ ಯೋಚನೆ ನಿನಗೆ ಬೇಡ. ನಾನು ಹೇಳ್ತೀನಿ- ನೀನು ಬರಬಹುದು ಅಂತ. ಬೇರೆ ಏನೂ ಯೋಚನೆ ಮಾಡದೆ ನನ್ನ ಜೊತೆ ದೇವಸ್ಥಾನಕ್ಕೆ ಬಾ"- ಅಂತ ಹೇಳಿದರು.</p>
<p>ಅವರ ಮಾತುಗಳನ್ನ ಕೇಳುತ್ತಾ ಕೇಳುತ್ತಾ, ನನಗೆ ಬಂದ ಕಣ್ಣೀರನ್ನ ತಡೆದುಕೊಳ್ಳಲಾಗಲಿಲ್ಲ. ಭಾವೋದ್ವೇಗವನ್ನ ತಡೆಹಿಡಿಯಲಾಗಲಿಲ್ಲ. ತಕ್ಷಣ ಬಗ್ಗಿ, ಅವರ ಕಾಲುಗಳನ್ನು ಮುಟ್ಟಿ, ಅವರಿಬ್ಬರಿಗೂ ಸಾಷ್ಟಾಂಗ ನಮಸ್ಕಾರ ಮಾಡಿದೆ. ಎದ್ದು ಕಣ್ಣೊರೆಸಿಕೊಂಡೆ. ಬೆಳಿಗ್ಗೆಯಿಂದ ಜೊತೆಗೆ ಇದ್ದರೂನು, ನನ್ನ ಜೊತೆಗೇ ಅಕ್ಕ ಪಕ್ಕದಲ್ಲೇ ಕುಳಿತುಕೊಂಡು ಐದು-ಆರು ಗಂಟೆ ಪ್ರಯಾಣ ಮಾಡಿದರೂ, ''ನೀನು ಯಾವ ಊರು ದಾಸಯ್ಯ'' ಅಂತ ಕೇಳದೆ, ತಮ್ಮ ಪಾಡಿಗೆ ತಾವಿದ್ದ ಅವರೆಲ್ಲಿ? ಹಿಂದಿನ ಸೀಟಲ್ಲಿ ಬುಟ್ಟಿ ತುಂಬಾ ಹಣ್ಣು ತುಂಬಿಸಿ ಇಟ್ಟುಕೊಂಡಿದ್ರೂ ''ನೀನು ಒಂದು ತಗೊ'' ಅಂತ ಹೇಳೋ ಮನಸ್ಸು ಇಲ್ಲದ ಆ ಜನ ಎಲ್ಲಿ? ಓದು ಬರಹ ಏನಿದ್ದರೇನಂತೆ, ಎಷ್ಟಿದ್ದರೇನಂತೆ, ಸತ್ತ ವಿಚಾರ ಕೇಳಿದರೂನೂ ''ಏನು</p>
</h೬>
<p>೨೨<br /><em>ತಿರುಗಾಟ<br />ತಿರುಗಾಟ</em><br />೨೩</p>
<p><h೬>ಎತ್ತ'' ಕೇಳಬೇಕೂಂತ ಅನ್ನಿಸದ ಆ ಜನ ಎಲ್ಲಿ? ಏನೂ ಪರಿಚಯ ಇಲ್ಲದಿದ್ದರೂನೂ ಈಗ ನನ್ನ ಎದುರಿಗೆ ನಿಂತು, ನನ್ನ ಇವತ್ತಿನ ಕತೆ ಕೇಳಿ, ಮನಸ್ಸಿಗೆ ಸಾಂತ್ವನ ಹೇಳುತ್ತಿರುವ ಈ ಪಾರ್ವತಿ-ಪರಮೇಶ್ವರರು ಎಲ್ಲಿ? ನನ್ನ ಅಳಲನ್ನ ತಡೆದುಕೊಳ್ಳುವುದಕ್ಕೆ ನನಗೆ ಸ್ವಲ್ಪವೂ ಆಗಲಿಲ್ಲ.ಅವರಿಬ್ಬರು ಮುಂದೆ ಮುಂದೆ ಹೊರಟರು ನಾನು ಮೂಕಪಶುವಿನ ಹಾಗೆ ಅವರನ್ನ ಹಿಂಬಾಲಿಸಿದೆ.</p>
<p>* * *</p>
<p>ಅಲ್ಪ ಸ್ವಲ್ಪನಾದರೂ ಇಂಗ್ಲೀಷ್ ಬರದೆ ಹೋದರೆ, ಅವರು ಹೇಳಿದ್ದೊಂದು, ಇವನು ತಿಳಿದುಕೊಂಡದ್ದೊಂದು ಆಗಿ, ''ಈಗಿನ ಕಾಲದಲ್ಲಿ ಏನೆಲ್ಲಾ ವಿಪರೀತ ಆದೀತು ಅನ್ನೋ ವಿಚಾರದಲ್ಲಿ, ನಮ್ಮ ಪುಟ್ಟರಾಮಯ್ಯನಿಗೆ ಆದ ತೊಂದರೆ ನೆನಸಿಕೊಂಡಾಗಲೆಲ್ಲಾ ನನಗೆ ನಗು ಬರುತ್ತಾ ಇರುತ್ತೆ.''</p>
<p>ಆವಾಗ ನಾನು ಆಟೋ ರಿಕ್ಷಾ ಓಡಿಸುತ್ತಿದ್ದೆ. ಒಂದು ದಿನ ಸಂಜೆ ಪುಟ್ಟರಾಮಯ್ಯನ ಹೆಂಡತಿ ನಮ್ಮ ಮನೆಗೆ ಬಂದು, ಗೊಳೋ ಅಂತ ಅಳೋದಕ್ಕೆ ಶುರುಮಾಡಿದಳು. ನಾನೂ ನನ್ನ ಹೆಂಡತಿ ''ಯಾಕಮ್ಮಾ ಅಳ್ತೀ? ಗೌರೀ ಏನಾಯ್ತಮ್ಮಾ? ಏನು ಸಮಾಚಾರ'' ಎಂದು ಅವಳನ್ನ ಕೇಳಿದೆವು.</p>
<p>''ನನ್ನ ಗಂಡನ್ನ ಪೋಲೀಸ್‍ನವರು ಹಿಡಿದುಕೊಂಡು ಹೋಗಿಬಿಟ್ಟಿದ್ದಾರೆ ಜೈಲಿಗೆ ಹಾಕಿಬಿಟ್ಟಿದ್ದಾರೆ. ಅಣ್ಣಾ, ಏನಾದರೂ ಸಹಾಯ ಮಾಡಿ; ಹೋಗಿ ಬಿಡಿಸಿಕೊಂಡು ಬರಬೇಕು. ಅದು ನಿಮ್ಮಿಂದಲೇ ಸಾಧ್ಯ. ನನಗೇನೂ ತೋಚುತ್ತಿಲ್ಲ''- ಅಂತ ಗೋಗರೆದಳು.</p>
<p>ನಾನು ''ಏನಾಯ್ತಮ್ಮಾ ಯಾಕೆ ಹಿಡಿದುಕೊಂಡು ಹೋದರು? ಇವನೇನು ತಪ್ಪು ಮಾಡಿದ. ಏನಾದರೂ ಆ್ಯಕ್ಸಿಡೆಂಟ್ ಆಯ್ತಾ? ಇವನದೇ ಭಾರಿ ಏನಾದರೂ ತಪ್ಪಾಯ್ತಾ?''- ಹೀಗೆ ಎಲ್ಲಾ ಪ್ರಶ್ನೆ ಕೇಳಿದೆ. ಅವಳು ಅಸ್ಪಷ್ಟವಾಗಿ ಏನೇನೋ ಹೇಳಿದಳು. ಅದರಿಂದ ಅವಳಿಗೆ ನಡೆದ ಸಂಗತಿ ಸರಿಯಾಗಿ ಗೊತ್ತಿಲ್ಲ ಅನ್ನೋದು ಖಚಿತವಾಯಿತು.</p>
<p>ಇನ್ನು ಇವಳನ್ನು ಕೇಳಿದರೆ ಪ್ರಯೋಜನ ಇಲ್ಲ ಅಂತ ನಿರ್ಧಾರ ಮಾಡಿಕೊಂಡು, ''ನಡೀ ಹೋಗೋಣ. ಈಗ ಅವನು, ಪುಟ್ಟರಾಮಯ್ಯ, ಯಾವ ಜೈಲಿನಲ್ಲಿದ್ದಾನೋ ಅಲ್ಲಿಗೇ ಹೋಗಿ ಅವನನ್ನೇ ನೇರವಾಗಿ ವಿಚಾರಿಸಿಕೊಂಡು ಬರೋಣ; ಪರಿಹಾರ ಹುಡುಕೋಣ''- ಅಂತ ಅವನ ಹೆಂಡತಿಯನ್ನೂ ನನ್ನ ಆಟೋದಲ್ಲೇ ಕೂರಿಸಿಕೊಂಡು ''ಹೋಗೋಣ ಬಾ'' ಅಂದೆ. ಅವಳು ಕರೆದುಕೊಂಡು ಹೋಗಿದ್ದು ಜೈಲಿಗಲ್ಲ,<br />ಸರಸ್ವತಿಪುರಂ ಪೋಲೀಸ್ ಸ್ಟೇಷನ್‍ಗೆ. ದೊಡ್ಡ ದೊಡ್ಡ ಪೋಲೀಸ್ ಸ್ಟೇಷನ್‍ಗಳಲ್ಲಿ, ಅಲ್ಲೇನೆ ಒಂದು ಜೈಲ್ ತರಹ ಕೋಣೆಗಳಿರುತ್ತವಲ್ಲಾ; ಅದನ್ನೇ ಇವಳು ಜೈಲು ಅಂದುಕೊಂಡು ನನಗೆ ಹೇಳಿದ್ದಳು.</p>
<p>ಅಂತೂ ಆ ಪೊಲೀಸ್ ಸ್ಟೇಷನ್‍ಗೆ ಹೋದೆವು. ಅಲ್ಲಿಯ ಇನ್ಸ್‍ಪೆಕ್ಟರ್ ವಿಚಾರ ಅಲ್ಪ ಸ್ವಲ್ಪ ನನಗೆ ಗೊತ್ತಿತ್ತು. ಅವರ ಬಗ್ಗೆ ಏನೇನೋ ಕಥೆಗಳು. ಆಟೋರಿಕ್ಷಾ ಓಡಿಸೋ ನಮ್ಮಂಥವರಿಗೆ ಈ ಪೊಲೀಸ್ ಇನ್ಸ್‍ಪೆಕ್ಟರುಗಳ ಕಥೆಗಳೆಲ್ಲಾ ಸಾಮಾನ್ಯವಾಗಿ ಚೆನ್ನಾಗಿ ಗೊತ್ತಿರುತ್ತೆ. ಕೆಲವು ಕೇಳಿದ್ದು, ಕೆಲವು ನೋಡಿದ್ದು, ಕೆಲವು ಊಹಿಸಿದ್ದು- ಹೀಗೆ ಅನೇಕ ರೀತಿಯವು. ಒಂದಂತೂ ನಿಜ, ಮೀಟರ್ ಹಾಕಿರಲಿಲ್ಲ ಅಂತಾನೋ, ಮೀಟರ್ ತೋರಿಸೋ ಛಾರ್ಜ್‍ಗಿಂತ ಜಾಸ್ತಿ ಹಣ ಪ್ಯಾಸೆಂಜರ್ ಹತ್ತಿರ ಕೇಳಿದ ಅಂತಾನೋ, ಒಬ್ಬ ಆಟೋ ರಿಕ್ಷಾ ಡ್ರೈವರ್ ಗಲಾಟೆ ಮಾಡ್ತಾ ಇದ್ದ. ಅಲ್ಲಿ ತುಂಬಾ ಜನ ಸೇರಿದ್ದರು. ಅವಾಗ ಈ ಇನ್ಸ್‍ಪೆಕ್ಟರ್ ಅಲ್ಲಿಗೆ ಹೋಗಿದ್ದರು. ಮಾತಿಗೆ ಮಾತು ಬೆಳೆದು, ಇನ್ಸ್‍ಪೆಕ್ಟರಿಗೆ ಕೋಪ ಬಂತು. ಆಟೋ ಡ್ರೈವರ್‍ಗೆ ಎತ್ತಿ ನಾಲ್ಕು ಕಪಾಳಕ್ಕೆ ಬಿಗಿದರು.</p>
<p>ಗಲಾಟೆ ಇನ್ನೂ ಜಾಸ್ತಿ ಆಯಿತು. ಆಟೋ ರಿಕ್ಷಾ ಡ್ರೈವರ್‍ಗಳೆಲ್ಲಾ ಈ ಇನ್ಸ್‍ಪೆಕ್ಟರ್ ವಿರುದ್ಧ ಸ್ಟ್ರೈಕ್ ಮಾಡಿದರು. ಎರಡು ದಿನ ಮೈಸೂರಲ್ಲಿ ಆಟೋ ರಿಕ್ಷಾಗಳೇ ಓಡುತ್ತಿರಲಿಲ್ಲ. ಆಮೇಲೆ ಪೊಲೀಸ್ ಕಮೀಷನರ್ ಸಾಹೇಬರು ನಮ್ಮನ್ನೆಲ್ಲಾ ಕರೆದು ಸಮಾಧಾನ ಮಾಡಿ,</p>
<p>''ಇನ್ಸ್‍ಪೆಕ್ಟರ್ ಹಾಗೆ ಮಾಡಿದ್ದು ತಪ್ಪು. ನಾವು ಡಿಪಾರ್ಟ್‍ಮೆಂಟ್‍ನೋರು ವಿಚಾರಣೆ ಮಾಡಿ ಸೂಕ್ತ ಕ್ರಮ ಕೈಗೊಳ್ಳುತ್ತೀವಿ''- ಅಂತ ಭಾಷಣ ಮಾಡಿದ್ದು ನನಗೆ ನೆನಪಿದೆ. ಆದರೆ, ನಾವೆಲ್ಲಾ ಪಟ್ಟು ಹಿಡಿದು ಕೂತೆವು. ''ಈ ಇನ್ಸ್‍ಪೆಕ್ಟರ್ ಯಾವಾಗಲೂ ಹೀಗೇ ವಿನಾಕಾರಣ ಕ್ಷುಲ್ಲಕ ಕಾರಣಗಾಗಿ ನಮಗೆ ತೊಂದರೆ ಕೊಡ್ತಾನೇ ಇರ್ತಾರೆ. ಈಗ ಅವರು ಕ್ಷಮಾಪಣೆ ಕೇಳಬೇಕು. ಅವರನ್ನ ನೀವು ಈ ಊರಿನಿಂದ ಕೂಡಲೇ ವರ್ಗ ಮಾಡಬೇಕು'' ಅಂತ ಷರತ್ತು ಹಾಕಿದೆವು.</p>
<p>''ಆಗಲಿ ನೋಡೋಣ. ನೀವೆಲ್ಲಾ ಇವತ್ತಿಂದಾನೆ, ಈಗಲಿಂದಾನೆ ನಿಮ್ಮ ಸ್ಟ್ರೈಕ್‍ನ್ನು ಹಿಂದಕ್ಕೆ ತಗೋಳಿ. ನಿಮ್ಮ ಅಹವಾಲುಗಳನ್ನೆಲ್ಲಾ ನಾನು ಗಂಭೀರವಾಗಿ ಪರಿಶೀಲಿಸುತ್ತೇನೆ. ನಾನು ಮಾತು ಕೊಡ್ತೀನಿ'' ಅಂತ ಕಮೀಷನರ್ ಹೇಳಿದ ಮೇಲೆ ನಮ್ಮ ಯೂನಿಯನ್ ಮುಖಂಡರು ''ಸರಿ, ಇದನ್ನ ಇಲ್ಲಿಗೆ ಮುಗಿಸಿಬಿಡೋಣ; ಇನ್ನು ಹಠ ಹಿಡಿಯೋದು ಬೇಡ'' ಅಂತ ನಮಗೆಲ್ಲಾ ಸಮಾಧಾನ ಮಾಡಿ, ನಾವು ಮತ್ತೆ ಆಟೋ ಓಡಿಸೋದಿಕ್ಕೆ ಪ್ರಾರಂಭ ಮಾಡಿದೆವು.</p>
<p>ಆ ಇನ್ಸ್‍ಪೆಕ್ಟರು ಸ್ವಲ್ಪ ದಿನ ರಜದ ಮೆಲೆ ಹೋಗಿದ್ದರಂತೆ. ಆಮೇಲೆ ಅವರಿಗೆ</p>
</h೬>
<p>೨೪<br /><em>ತಿರುಗಾಟ<br />ತಿರುಗಾಟ</em><br />೨೫</p>
<p><h೬>ಮಂಡ್ಯಾಕ್ಕೋ, ಚಾಮರಾಜನಗರಕ್ಕೋ ವರ್ಗ ಆಯ್ತಂತೆ. ಆರುತಿಂಗಳು ಆದ ಮೇಲೆ ಮತ್ತೆ ಇಲ್ಲಿಗೇ ವರ್ಗ ಮಾಡಿಸಿಕೊಂಡು ಬಂದರಂತೆ. ಹಾಗಿತ್ತು ಸಮಾಚಾರ.ಆ ಮುಂಗೋಪಿ ಇನ್ಸ್‍ಪೆಕ್ಟರೇ ಈಗ ನಮ್ಮ ಪುಟ್ಟರಾಮಯ್ಯನ ಒಳಗೆ ಹಾಕಿರೋದು ಅಂತ ನಾನು ಆ ಪೊಲೀಸ್ ಸ್ಟೇಷನ್‍ಗೆ ಹೋದಾಗ ಗೊತ್ತಾಯ್ತು. ಜನ ಏನೋ ಹೇಳ್ತಾ ಇದ್ದರು; ಮತ್ತೆ ಈ ಊರಿಗೆ ಬಂದ ಇನ್ಸ್‍ಪೆಕ್ಟರಿಗೆ ಆಟೋ ಡ್ರೈವರ್‍ಗಳು ಅಂತ ಕಂಡರೆ ಕೆಂಡದಂಥ ಕೋಪ ಅಂತೆ. ಏನಾದರೂ ಸ್ವಲ್ಪ ತಪ್ಪು ಸಿಕ್ಕರೂ ಸಾಕು, ಆಟೋವನ್ನು ಸೀಜ಼್ ಮಾಡಿ ಡ್ರೈವರನ್ನು ಶಿಕ್ಷೆಗೆ ಗುರಿಪಡಿಸೋ, ಒಂದು ತರಹ ಸೇಡಿನ ಮನೋಭಾವ ಅವರು ಬೆಳಸಿಕೊಂಡುಬಿಟ್ಟಿದ್ದಾರೆ- ಅಂತ.</p>
<p>ಇದನ್ನು ನಾನು ನಂಬುತ್ತಿರಲಿಲ್ಲ. ನಾವು ಸರಿಯಾಗಿದ್ದರೆ ನಿಯತ್ತಿಂದ ಗಾಡಿ ಓಡಿಸ್ತಾ ಇದ್ದರೆ, ರಸ್ತೆ ನಿಯಮಗಳನ್ನ ಸರಿಯಾಗಿ ಪಾಲಿಸುತ್ತಿದ್ದರೆ, ಪ್ರಯಾಣಿಕರ ಜೊತೆ ಸೌಜನ್ಯದಿಂದ ವರ್ತಿಸುತ್ತಿದ್ದರೆ ಯಾರು ತಾನೇ ನಮ್ಮ ಬಗ್ಗೆ ಕಂಪ್ಲೆಂಟ್ ಕೊಡೋದಿಕ್ಕೆ ಇಷ್ಟಪಡುತ್ತಾರೆ, ಹೇಳಿ? ಪ್ರಯಾಣಿಕರಿಗೆ ಸುಮ್ಮ್ ಸುಮ್ಮನೆ ನಮ್ಮ ಮೇಲೆ ಪೊಲೀಸ್ ಹತ್ತಿರ ದೂರು ಕೊಡೋಕೆ ಅವರಿಗೇನ್ ತಲೆ ಕೆಟ್ಟಿದಿಯಾ?</p>
<p>ಎಲ್ಲೋ ಏನೋ ನಮಗೆ 'ಸರಿ' ಅಂತ ಕಂಡಿದ್ದನ್ನ ಅನ್ನಿಸಿದ್ದನ್ನ ನಾವು ಮಾಡಿಬಿಡ್ತೀವಿ; ಅದು ಬೇರೆಯವರ ಕಣ್ಣಲ್ಲಿ 'ಅಷ್ಟು ಸರಿಯಾಗಿ' ಇಲ್ಲದೇ ಇರಬಹುದು. ಕಾನೂನಿನ ದೃಷ್ಟಿಯಿಂದಲೂ ಅದು ತಪ್ಪಾಗಿರಬಹುದು. ಆವಾಗ, ಅದು ತಿಳಿದು ಮಾಡಿದ ತಪ್ಪೋ? ತಿಳಿಯದೇ ಮಾಡಿದ ತಪ್ಪೋ? ಗೊತ್ತಿದ್ದೂ ಮತ್ತೆ ಮತ್ತೆ ಮಾಡಿದ ತಪ್ಪೋ? -ಇದರ ಮೇಲೆ ಅವಲಂಬಿಸಿರುತ್ತೆ, ತಪ್ಪು-ಸರಿ ಅನ್ನೋ ವಿಚಾರ; ಇದರ ಬಗ್ಗೆ ನ್ಯಾಯ ಹೇಳೋ ವಿಚಾರ. ಈ ತಪ್ಪಿನಿಂದ ಮುಂದೆ ಆಗಬಹುದಾದ ಅನಾಹುತ ಎಷ್ಟು ದೊಡ್ಡದು ಅಥವಾ ಚಿಕ್ಕದು ಅನ್ನುವುದರ ಮೇಲೆ ತಪ್ಪಿಗೆ ಕೊಡೋ ಶಿಕ್ಷೆ ಸಹ ದೊಡ್ಡದು ಅಥವಾ ಚಿಕ್ಕದು ಇರುತ್ತೆ. ಇರಲಿ ಮಾತು ಏಲ್ಲೆಲ್ಲಿಗೋ ಹೋಯಿತು.</p>
<p>ನಾವು ಪೊಲೀಸ್ ಸ್ಟೇಷನ್ ಒಳಗಡೆ ಬಂದೆವು. ಇನ್ಸ್‍ಪೆಕ್ಟರ್ ಇರಲಿಲ್ಲ. ಪುಟ್ಟರಾಮಯ್ಯನ ನೋಡೋದಕ್ಕೆ ನನ್ನ ಹಾಗೆ ಇನ್ನು ನಾಲ್ಕಾರು ಜನ ಅವನ ಸ್ನೇಹಿತರು ಆಟೋ ಡ್ರೈವರ್‍ಗಳು ಆಗಲೇ ಅಲ್ಲಿಗೆ ಬಂದಿದ್ದರು. ನಾವೆಲ್ಲಾ ಒಟ್ಟಿಗೆ ಹೋಗಿ ಸ್ಟೇಷನ್ನಿನ ಸಬ್ ಇನ್ಸ್‍ಪೆಕ್ಟರನ್ನು ಕೇಳಿಕೊಂಡೆವು. ಅಲ್ಲಿದ್ದ ಪುಟ್ಟರಾಮಯ್ಯನನ್ನ ನಾವೆಲ್ಲಾ ಹೋಗಿ ಮಾತನಾಡಿಸುವುದಕ್ಕೆ ಅನುಮತಿ ಬೇಡಿಕೊಂಡೆವು. ''ಹೆಚ್ಚು ಗಲಾಟೆ ಮಾಡಬೇಡಿ; ಬೇಗ ಮಾತಾಡಿಸಿಕೊಂಡು ವಾಪಸ್ ಹೋಗಿ'' ಅಂತ ಎಚ್ಚರಿಕೆ ಹೇಳಿ, ಪುಟ್ಟರಾಮಯ್ಯನನ್ನ ನೋಡಲು ನಮಗೆ ಅವಕಾಶ ಮಾಡಿಕೊಟ್ಟರು.</p>
<p>ಕಂಬಿ ಹಿಂದೆ ನಿಂತ ಪುಟ್ಟರಾಮಯ್ಯನ ನೋಡಿ ಅವನ ಹೆಂಡತಿ ಗೌರಿ ಮತ್ತೆ<br />ಗೊಳೋ ಅಂತ ಅಳೋದಕ್ಕೆ ಪ್ರಾರಂಭ ಮಾಡಿದಳು. ಅವನೂ ಅಳುವುದಕ್ಕೆ ಶುರು ಮಾಡಿದ. ಅಲ್ಲಿದ್ದ ಯಾರಿಗೂ ''ಹೀಗೆ ಯಾಕೆ ಆಯಿತು? ಏನ್ ಕಾರಣ? ಪುಟ್ಟರಾಮಯ್ಯ ಏನು ತಪ್ಪು ಮಾಡಿದ?'' ಅಂತ ಕೊಂಚಾನೂ ಗೊತ್ತಿರೋ ಹಾಗೆ ಕಾಣಲಿಲ್ಲ. ಆದ್ದರಿಂದ ಪುಟ್ಟರಾಮಯ್ಯನ ಬಾಯಿ ಬಿಡಿಸಿಯೇ ಎಲ್ಲಾ ಕೇಳಬೇಕಾಗಿತ್ತು. ಅದೂ ಬೇಗ ಬೇಗನೇ ಮಾಡಬೇಕಾಗಿತ್ತು.</p>
<p>ನಾನು ಪುಟ್ಟರಾಮಯ್ಯನಿಗೆ ಸ್ವಲ್ಪ ಗದರಿಸಿ ''ಸುಮ್ಮನಿರು. ಗೌರಿ, ನೋಡಮ್ಮ ನೀನೂ ಅಳಬೇಡ ಸುಮ್ಮನಿರು. ಪುಟ್ಟರಾಮು, ಏನಾಯ್ತು ಹೇಳು? ಏನು ತಪ್ಪು ಮಾಡಿದೆ? ನಾನೇನು ತಪ್ಪು ಮಾಡಲಿಲ್ಲ ಅಂತ ಮತ್ತೆ ಹೇಳಬೇಡ; ಅದೆಲ್ಲಾ ಬೇಡ. ಏನೋ ಆಗಿರಬೇಕು? ಹೇಳು'' ಅಂತ ಬೈದೇ ಜೋರಾಗಿ ಹೇಳಿದೆ.</p>
<p>ಪುಟ್ಟರಾಮಯ್ಯ ತನ್ನ ಕಥೆ ಹೇಳಿದ:</p>
<p>ರಾಮಸ್ವಾಮಿ ಸರ್ಕಲ್‍ನಲ್ಲಿ ಗಿರಾಕಿಗಳು ಯಾರಾದರೂ ಬರುತ್ತಾರೇನೋ ಅಂತ ಕಾಯುತ್ತ ಆಟೋದಲ್ಲಿ ಕುಳಿತುಕೊಂಡು ಕಾಲ ಕಳೆಯುತ್ತಾ ಇದ್ದನಂತೆ. ತುಂಬಾ ಹೊತ್ತಿನ ತನಕ ಯಾರೂ ಬರದೇ ''ಅಯ್ಯೋ ಟೈಮೆಲ್ಲಾ ವೇಸ್ಟ್ ಆಗೋಯ್ತು. ಇವತ್ತಿನ ಸಂಪಾದನೆಯೂ ಅಷ್ಟಕಷ್ಟೆ. ಸಂಪಾದಿಸಲೀ ಬಿಡಲಿ, ಗಾಡಿ ಓನರ್‍ಗೆ ದಿನದ ಕೊನೆಗೆ ನೂರೈವತ್ತು ರೂಪಾಯಿ ಕಕ್ಕಿಬಿಡಬೇಕು ಮನೆಗೆ ತೆಗೆದುಕೊಂಡು ಹೋಗೋದಕ್ಕೆ ಏನು ಮಹಾ ಉಳಿದಿರುತ್ತೆ ಇವತ್ತು?'' ಅಂತ ಏನೇನೋ ಯೋಚನೆ ಮಾಡುತ್ತಾ ಕುಳಿತಿದ್ದನಂತೆ. ತನ್ನ ತಮ್ಮನ ತರಹಾ ಸ್ವಲ್ಪ ಓದು ಬರೆಯೋದನ್ನ ಕಲಿತಿದ್ದರೆ, ಪ್ರೈಮರಿ ಸ್ಕೂಲಿಗೇ ನಮಸ್ಕಾರ ಹೇಳಿ ವಿದ್ಯಾಭ್ಯಾಸಕ್ಕೆ ವಿದಾಯ ಹೇಳಿ ಬರದೇ ಹೋಗಿದ್ದಿದ್ರೆ ಎಷ್ಟೋ ಒಳ್ಳೆಯದಾಗಿರುತ್ತಿತ್ತು. ತನ್ನ ಹಣೇಬರಹ ಹೀಗಾಗಿ ಹೋಯ್ತಲ್ಲಾ ಅಂತ ಹಾಳು ಮೂಳು ಯೋಚನೆ ಮಾಡುತ್ತಾ ನೊಣ ಹೊಡೀತಾ ಕುಳಿತಿದ್ದನಂತೆ.</p>
<p>ಆವಾಗ ಯಾರೋ ಇಬ್ಬರು ಫಾ಼ರೀನರ್ಸ್, ಅಮೇರಿಕಾದವರೋ, ಇಂಗ್ಲೆಂಡಿನವರೋ, ಯೂರೋಪ್‍ನವರೋ ಗೊತ್ತಿಲ್ಲ. ಗಂಡ ಹೆಂಡತಿ ತರಹ ಕಾಣೋರು, ಇವನ ಆಟೋ ಹತ್ರ ಬಂದರು.</p>
<p>''ಆಟೋ ಕಮೀಂಗ್?'' ಅಂತ ಕೇಳಿದರಂತೆ. ತಮ್ಮ ಕೈಯಲ್ಲಿದ್ದ ಟೂರ್ ಬುಕ್ ನೋಡಿಕೊಳ್ತಾ ''ಬೃಂದಾವನ್ ಗಾರ್ಡನ್ಸ್, ಕಮಿಂಗ್?'' ಅಂತ ಪುಟ್ಟರಾಮಯ್ಯನ್ನ ಕೇಳಿದರಂತೆ. ಈ ಹಳ್ಳೀಮುಕ್ಕ ಪುಟ್ಟರಾಮಯ್ಯ ಆಗಿನ್ನೂ ಮೈಸೂರಿಗೆ ಬಂದು ಆಟೋ ಓಡಿಸೋದಿಕ್ಕೆ ಪ್ರಾರಂಭ ಮಾಡಿದ್ದಾನೆ; ಎಲ್ಲಾ ಜಾಗಗಳು ಇವನಿಗೆ ಸರಿಯಾಗಿ ಗೊತ್ತಿಲ್ಲ. ಇಂಗ್ಲಿಷ್ ಅಂತೂ ಸುತಾರಾಂ ಬರೋದಿಲ್ಲ. 'ಬೃಂದಾವನ್ ಗಾರ್ಡನ್ಸ್' ಅಂತ ಅವರು ಹೇಳಿದ್ದು, ಇವನಿಗೆ ಅದು ಎಲ್ಲಿದೆ?</p>
</h೬>
<p>೨೬<br /><em>ತಿರುಗಾಟ<br />ತಿರುಗಾಟ</em><br />೨೭</p>
<p><h೬>ಅನ್ನೋದು ಗೊತ್ತಾಗಲಿಲ್ಲ. ಮತ್ತೆ ಅವರನ್ನೇ ''ಎಲ್ಲಿಗೆ ಹೋಗಬೇಕು?'' ಅಂತ ಕೇಳಿದನಂತೆ.ಅವರು ಆಟೋರಿಕ್ಷಾ ಡ್ರೈವರ್‍ಗಳಿಗೆ ಈ ಊರಲ್ಲಿ ನೋಡಬೇಕಾದ ಎಲ್ಲಾ ಪ್ರೇಕ್ಷಣೀಯ ಸ್ಥಳಗಳ ಪರಿಚಯವೂ ಇರುತ್ತೆ ಅನ್ನೋ ನಂಬಿಕೆ ಮೇಲೆ ಮತ್ತೆ 'ಬೃಂದಾವನ್ ಗಾರ್ಡನ್ಸ್ ಲೇಕ್' ಅಂತ ಅಂದ್ರಂತೆ. ಆಗಲೂ ಇವನಿಗೆ ಗೊತ್ತಾಗದೆ ಪಕ್ಕದಲ್ಲೇ ವೇಗವಾಗಿ ಹೋಗ್ತಾ ಇದ್ದ ಇನ್ನೊಂದು ಆಟೋ ರಿಕ್ಷಾ ಡ್ರೈವರ್‍ಗೆ, ''ಏನಣ್ಣ ಬೃಂದಾವನ್ ಲೇಕ್ ಹಾಗಂದ್ರೇನಣ್ಣ? ಅದು ಎಲ್ಲಿ ಬರುತ್ತೆ?'' ಅಂತ ಕೇಳಿದನಂತೆ. ಆ ಇನ್ನೊಂದು ಆಟೋ ರಿಕ್ಷಾ ಡ್ರೈವರ್ ಎಷ್ಟು ಕೇಳಿಸಿಕೊಂಡನೋ ಎಷ್ಟು ಬಿಟ್ಟನೋ, ''ಲೇಕಾ? ಕೆರೆನಾ? ಕುಕ್ಕರಹಳ್ಳಿ ಕೆರೆ ಇರಬೇಕೋ. ಹಾಗೆ ಸರಸ್ವತಿಪುರಂ ಕಡೆ ಹೋಗು ಕುಕ್ಕರಹಳ್ಳಿ ಕೆರೆ ನಿನಗೆ ಗೊತ್ತಿಲ್ವಾ?''- ಅಂತ ಏನೋ ಹೇಳಿ ಆತ ಮುಂದೆ ಹೋದನಂತೆ.</p>
<p>ಅದನ್ನೇ ನಿಜ ಅಂತ ನಂಬಿ, ಈ ಪೆದ್ದ ಇವರನ್ನ ''ಆಗಲಿ ಕೂತ್ಕೊಳ್ಳಿ; ನಿಮ್ಮನ್ನ ಲೇಕ್‍ಗೆ ತಾನೆ? ಕರೆದುಕೊಂಡು ಹೋಗ್ತೀನಿ'' ಅಂತ ಹೇಳಿದನಂತೆ. ಎಷ್ಟು ದುಡ್ಡು ಕೊಡಬೇಕು ಅನ್ನೋ ವಿಚಾರ ಬಂದಾಗ, ಬೇರೆ ದೇಶದಿಂದ ಬಂದವರು ಸ್ವಲ್ಪ ಜಾಸ್ತಿ ದುಡ್ಡನ್ನೇ ಕೊಡ್ತಾರೆ; ಜಾಸ್ತಿ ಖರ್ಚು ಮಾಡೋದಕ್ಕೆ ಹಿಂದೆ ಮುಂದೆ ನೋಡೊಲ್ಲಾ- ಅನ್ನೋದನ್ನ ನಮ್ಮ ಪುಟ್ಟ ರಾಮಯ್ಯ ಕೇಳಿ ತಿಳಿದಿದ್ದ. ಗೊತ್ತಿತ್ತು. ಹಾಗಾಗಿ ಸ್ವಲ್ಪ ಜಾಸ್ತಿ ದುಡ್ಡೇ ಕೇಳಿದನಂತೆ. ಅವರು 'ಓಕೆ' ಅಂತ ಹೇಳಿದರಂತೆ.</p>
<p>ಇವನು ಅವರನ್ನ ಸೀದಾ ಹತ್ತಿರದಲ್ಲೇ ಇದ್ದ ಕುಕ್ಕರಹಳ್ಳಿ ಕೆರೆಗೆ ಕರೆದುಕೊಂಡು ಹೋದ, ಅವರು ಕೆರೆ ದಂಡೆ ಮೇಲೆ ಓಡಾಡಿ, ದೋಣೀಲಿ ಸ್ವಲ್ಪ ಕಾಲ ವಿಹಾರ ಮಾಡಿದ ಮೇಲೆ, ಅವರು ಉಳಿದುಕೊಂಡಿದ್ದ ಟೂರಿಸ್ಟ್ ಹೋಟೆಲ್‍ಗೆ ಅವರನ್ನ ವಾಪಸ್ ಕರೆದುಕೊಂಡು ಹೋಗಿ ಬಿಟ್ಟನಂತೆ. ಕೆಳಗೆ ಇಳಿದಾಗ ಅವರು ಇವನ ಆಟೋರಿಕ್ಷಾ ನಂಬರನ್ನು ಗುರುತು ಹಾಕಿಕೊಂಡರಂತೆ. ''ಎಲ್ಲಾ ಚೆನ್ನಾಗಿತ್ತು ನಿನ್ನ ಹೆಸರೇನು?''"ಅಂತ ಸಹ ಕೇಳಿದಾಗ ಇವನಿಗೆ ಒಂಥರ ಖುಷಿಯಾಯಿತಂತೆ. ಆ ಲೇಡಿ ಇವನ ಕೈ ಕುಲುಕಿದಾಗ ಇವನಿಗೆ ತುಂಬಾ ಸಂತೋಷ ಸಹ ಆಯಿತಂತೆ. ಹಿಂದೆ ಯಾರೂ ಸಹ ಈ ರೀತಿ ಫಾ಼ರಿನ್ ಲೇಡಿ ಯಾರೂ ಅವನ ಕೈಕುಲಿಕ್ಕಿದ್ದು ಇರಲಿಲ್ಲವಂತೆ. ಅವರು ಮತ್ತೆ ಎಲ್ಲಿಗಾದರೂ ಹೋಗಬಹುದೇನೋ ಅಥವಾ ಹೋಟೆಲಿನಿಂದಲೇ ಬೇರೆ ಯಾರಾದರೂ ಗಿರಾಕಿ ಸಿಗಬಹುದೇನೋ ಅಂತ, ಅಲ್ಲೇ ಸ್ವಲ್ಪ ಹೊತ್ತು ನಿಂತಿದ್ದನಂತೆ.</p>
<p>ಪ್ರಯಾಣ ಮಾಡಿದ ಆ ವಿದೇಶಿಗಳು ಆ ಹೋಟೆಲ್ ಮ್ಯಾನೇಜರ್ ಹತ್ತಿರ ಏನೋ ಮಾತಾಡುತ್ತಾ ಇದ್ದದ್ದು, ತಮ್ಮ ಟೂರ್ ಪುಸ್ತಕದ ಮ್ಯಾಪ್‍ಅನ್ನು ಅವರು<br />ಮ್ಯಾನೆಜರ್‍ಗೆ ತೋರಿಸಿ ಏನೋ ಬಿಸಿಬಿಸಿ ಚರ್ಚೆ ಮಾಡ್ತಾ ಇದ್ದದ್ದು, ಇವನೂ ಸಹ ಇದ್ದಲಿಂದಲೇ ಗಮನಿಸಿದನಂತೆ. ಇವನ ಕಣ್ಣೆದುರಿಗೇನೆ ಅವರು ಫೋನ್ ಹತ್ರ ಹೋಗಿದ್ದೂ ನೋಡಿದನಂತೆ. ಆಮೇಲೆ ಸ್ವಲ್ಪ ಹೊತ್ತಿನಲ್ಲೇ ಆದದನ್ನು ಅವನಿಗೆ ನಂಬೋದಿಕ್ಕೆ ಆಗಲಿಲ್ವಂತೆ.</p>
<p>ಪೊಲೀಸ್ ಜೀಪ್ ಒಂದು ಹೋಟೆಲ್ ಹತ್ರ ಬಂತಂತೆ. ಇನ್ಸ್‍ಪೆಕ್ಟರ್ ಜೀಪಿನಿಂದ ಇಳಿದುಬಂದು ಇವನ ಹತ್ತಿರ ಬಂದು ''ಏನಯ್ಯಾ, ಪುಟ್ಟರಾಮಯ್ಯ ಅಂದರೆ ನೀನೆ ಏನಯ್ಯಾ? ಎಷ್ಟು ದಿನದಿಂದ ಈ ತರ ಮೋಸ ಮಾಡ್ತಾ ಇದ್ದೀಯಾ? ನೋಡು ಅಲ್ಲಿದ್ದಾರಲ್ಲಾ ಹೊಟೇಲ್ ಮ್ಯಾನೆಜರ್ ಹತ್ರ ನಿಂತಿದಾರಲ್ಲ ಅವರು, ಗಂಡ ಹೆಂಡತಿ, ಇಂಗ್ಲೆಂಡ್‍ನಿಂದ ಬಂದಿರೋ ಟೂರಿಸ್ಟ್‍ಗಳು, ಕಂಪ್ಲೇಂಟ್ ಕೊಟ್ಟಿದ್ದಾರೆ ನಿನ್ನ ಮೇಲೆ. ನೀನು ''ಕೆ. ಆರ್. ಎಸ್. ಗೆ ಕರೆದುಕೊಂಡು ಹೋಗ್ತೀನಿ'' ಅಂತ ಸುಳ್ಳು ಹೇಳಿ, ಸಿಕ್ಕಾಪಟ್ಟೆ ಹೆಚ್ಚು ಹಣ ವಸೂಲಿ ಮಾಡಿ, ಇಲ್ಲೆ ಕುಕ್ಕರಹಳ್ಳಿ ಕೆರೆಗೆ ಕರೆದುಕೊಂಡು ಹೋಗಿ, ಸುತ್ತಾಡಿಸಿ, ಇಲ್ಲಿಗೆ ಕರೆದುಕೊಂಡು ಬಿಟ್ಟಿದ್ದೀಯಂತೆ. ನಡೀ ಪೋಲೀಸ್ ಸ್ಟೇಷನ್‍ಗೆ. ನಿನ್ನ ಆಟೋ ಇಲ್ಲೇ ಇರಲಿ. ಹತ್ತು ಜೀಪನ್ನ. ಅವರೂ ಸಹ ಜೀಪೊಳಗೆ ಬರ್ತಾರೆ. ಜೀಪೊಳಗೆ ಇದ್ದಾಗ, ಅವರ ಹತ್ರ ಏನಾದರೂ ನೀನು ಮಾತಾಡಿದರೆ ಚರ್ಮ ಸುಲಿದು ಬಿಡ್ತೀನಿ. ಗಪ್ ಚಿಪ್ ಅನ್ನದೆ ಸುಮ್ಮನೆ ಕೂತ್ಕೋಬೇಕು. ತಿಳಿತಾ? ಅವರು ಕೊಡೋ ಕಂಪ್ಲೆಂಟ್ ಆಧಾರದ ಮೇಲೆ ನಾವು ವಿಚಾರಣೆ ಮಾಡ್ತೀವಿ. ಅಲ್ಲಿ ತನಕ ನೀನು ಪೊಲೀಸ್ ಸ್ಟೇಷನ್‍ನಲ್ಲೇ ಇರಬೇಕು, ತಿಳೀತಾ?'' ಅಂತ ಹೇಳಿ ಅವನನ್ನ ಪೊಲೀಸ್ ಸ್ಟೇಷನ್‍ಗೆ ಎಳೆದುಕೊಂಡು ಬಂದರಂತೆ.</p>
<p>ಪುಟ್ಟರಾಮಯ್ಯ ಹೇಳಿದ: ಸ್ಟೇಷನ್‍ನಲ್ಲಿ ''ಸ್ವಾಮಿ, ಅವರು 'ಲೇಕು' ಅಂತ ಹೇಳಿದರು; ನಾನು 'ಕೆರೆ' ಅಂದುಕೊಂಡೆ. ದೋಣೀಲಿ ಓಡಾಡೋ ಕೆರೆ ಹತ್ತಿರಾನೇ ಕರೆದುಕೊಂಡು ಹೋದೆ. ಬೇರೆ ಎಲ್ಲಿಗೆ ಹೋಗಬೇಕು ಅಂತ ಅವರು ಮಾಡಿಕೊಂಡಿದ್ದರೋ ನನಗೆ ಗೊತ್ತಾಗಲಿಲ್ಲ. ಒಂದು ಗಂಟೆ ವೈಟಿಂಗ್ ಬೇರೆ ಮಾಡಿದ್ದೀನಿ ನಾನೇನು ಅವರತ್ರ ಹಣ ಸುಲಿಗೆ ಮಾಡಿಲ್ಲ''- ಹೀಗೆಲ್ಲಾ ಏನ್ ಹೇಳಿಕೊಂಡರೂ, ಏನ್ ಬೇಡಿಕೊಂಡರೂ ಇನ್ಸ್‍ಪೆಕ್ಟರ್ ಕಿವಿಮೇಲೆ ಅದು ಬೀಳಲಿಲ್ಲ ಅಂತ ಕಾಣುತ್ತೆ.</p>
<p>''ನನ್ನದೇನೂ ತಪ್ಪಿಲ್ಲ ಕಣಣ್ಣ. ಜಾಮೀನೋ ಪಾಮೀನೋ ಅದೇನ್ ಹೇಳ್ತಾರಲ್ಲಾ ಅದು ಕೊಟ್ಟು ನನ್ನನ್ನ ಇಲ್ಲಿಂದ ಬಿಡಿಸಿಕೊಂಡು ಹೋಗ್ರಣ್ಣ''- ಅಂತ ಪುಟ್ಟರಾಮಯ್ಯ ಗೋಗರೆದ.</p>
<p>ಅಂತೂ ನಾವು ನಾಲ್ಕು ಜನ ಸೇರಿ ಆ ಸಬ್ ಇನ್ಸ್‍ಪೆಕ್ಟರ್ ಹತ್ತಿರ ಮಾತಾಡಿ ಈ ಪೆದ್ದನ ವಿಚಾರ ಸ್ವಲ್ಪ ಹೇಳಿದೆವು. ಮತ್ತೆ ಆ ಟೂರಿಸ್ಟ್ ಹೋಟೆಲ್‍ಗೆ ಫೋನ್</p>
</h೬>
<p>೨೮<br /><em>ತಿರುಗಾಟ<br />ತಿರುಗಾಟ</em><br />೨೯</p>
<p><h೬>ಮಾಡಿ, ಆ ಇಂಗ್ಲೆಂಡಿಂದ ಬಂದ ಟೂರಿಸ್ಟ್‍ಗಳ ಜೊತೆಗೆ ನೇರವಾಗಿ ನಾನೇ ಮಾತಾಡಿದೆ. ಆವಾಗ ನಾನು ಕಲಿತಿದ್ದ ಇಂಗ್ಲಿಷ್ ಉಪಯೋಗಕ್ಕೆ ಬಂತು! ಪುಟ್ಟರಾಮಯ್ಯನ ಪರವಾಗಿ ನಾನು ಅವರ ಜೊತೆಗೆ ಮಾತಾಡೋದಕ್ಕೆ ಒಂದು ಒಳ್ಳೆಯ ಅವಕಾಶ ಆಯ್ತು. ''ಕೆಅರ್‍ಎಸ್‍ಗೇನೇ ನೀವು ಹೋಗಿದ್ದರೆ, ಈ ಕುಕ್ಕರಹಳ್ಳಿ ಕೆರೆಯಲ್ಲಿ ಈಗ ಇರೋ ಇಷ್ಟೊಂದು ನೀರನ್ನ ನೀವು ಅಲ್ಲಿ ನೋಡಲಿಕ್ಕೂ ಆಗ್ತಾ ಇರಲಿಲ್ಲ; ಬೋಟಿಂಗ್‍ಊ ಸಾಧ್ಯವಾಗ್ತಾ ಇರಲಿಲ್ಲವೇನೋ; ಆ ವರ್ಷ ಮಳೇ ಬರದೆ, ಇದ್ದಬದ್ದ ನೀರೆಲ್ಲಾ ಇಂಗಿ ಹೋಗಿ, ಕಾವೇರಿ ಬತ್ತಿಹೋಗಿ, ದೀಪಗಳೆಲ್ಲಾ ಬಹುತೇಕ ಆರಿಹೋಗಿ, ಚಿಲುಮೆಗಳೆಲ್ಲಾ ನಿಂತು ಹೋಗಿ, ಈಗ ಬಿಕೋ ಅನ್ನುತ್ತಾ, ಕೇವಲ ಗತ ವೈಭವದ ಪ್ರತೀಕವಾಗಿ ಉಸಿರುಕಟ್ಟಿ ಹೋಗಿಬಿಟ್ಟಿದೆ, ಕೆಆರ್‍ಎಸ್‍ಉ'' ಅಂತ ನಾನು ಹೇಳಿದೆ. ಫೋನಿನ ಆ ಕಡೆಯಿಂದ ಅವರಿಬ್ಬರೂ ಜೋರಾಗಿ ನಕ್ಕಿದ್ದು ಇಲ್ಲಿ ಎಲ್ಲರಿಗೂ ಕೇಳಿಸಿತು. ಪುಟ್ಟರಾಮಯ್ಯನ ಬಿಡುಗಡೆಯಾಯಿತು.ಇದು ಪುಟ್ಟರಾಮಯ್ಯ ಬೃಂದಾವನ್ ಗಾರ್ಡನ್ಸ್‍ಗೆ ಅಂತ ಹೇಳಿ, ಕುಕ್ಕರಹಳ್ಳಿ ಕೆರೆಗೆ ಆಟೋ ಓಡಿಸಿ, ಪೊಲೀಸ್ ಸ್ಟೇಷನ್ ದರ್ಶನ ಮಾಡಿಬಂದ ಕತೆ.</p>
<p>* * *</p>
<p>ನಮ್ಮ ಅಪ್ಪನಿಗೆ ನಾವು ಐದು ಜನ ಮಕ್ಕಳು. ದೊಡ್ಡವಳು ಪದ್ಮಕ್ಕ. ಆಮೇಲೆ ಭೀಮಣ್ಣ, ಕುಸುಮಕ್ಕ, ಹನುಮಣ್ಣ. ಎಷ್ಟೋ ವರ್ಷಗಳು ಆದ ಮೇಲೆ ನಾನು ಹುಟ್ಟಿದೆನಂತೆ. ತುಂಬಾ ವಯಸ್ಸು ಆದ ಮೇಲೆ ಮಗು ಆಗಿದ್ದಕ್ಕೋ ಏನೋ, ನಮ್ಮ ಅಮ್ಮನಿಗೆ ನಾನು ಹೊಟ್ಟೇಲ್ಲಿದ್ದಾಗಲೂ ಹುಟ್ಟುವಾಗಲೂ ತುಂಬಾ ತೊಂದರೆ ಕೊಟ್ಟನಂತೆ. ಆ ವೇಳೆಗಾಗಲೇ ದುಡಿದು ದುಡಿದು ದಣಿದುಹೋದ ನಮ್ಮಮ್ಮ, ನನ್ನನ್ನ ಹೆತ್ತಾಗ ಬಹಳ ಕಷ್ಟ ಪಟ್ಟಳಂತೆ. ಕುಡಿಸೋದಕ್ಕೆ ಹಾಲೂ ಸಹ ಇಲ್ಲದ ದೇಹಸ್ಥಿತೀನಲ್ಲಿ ತಾಯಿಯಿದ್ದಾಗ, ನಾನು ತುಂಬಿದ ಮನೇನಲ್ಲಿ ಕೊನೆಯ ಮಗನಾಗಿ ಹುಟ್ಟಿದೆನಂತೆ.</p>
<p>ಹುಟ್ಟಿದ ಆರು ತಿಂಗಳೊಳಗೋ ಏನೋ, ನಮ್ಮ ಅಪ್ಪ ತೀರಿ ಹೋದನಂತೆ. ಹಾಗಾಗಿ ನನಗೆ ನಮ್ಮ ಅಪ್ಪ ಹೆಚ್ಚೂ ಕಡಿಮೆ ಅಪರಿಚಿತನೇ. ಹೆಚ್ಚೂ ಕಡಿಮೆ ನಮ್ಮ ದೊಡ್ಡಕ್ಕ ಮತ್ತು ಇತರ ಹತ್ತಿರದ ಬಂಧುಗಳ ಆರೈಕೆನಲ್ಲೇ ನಾನು ಮಗುವಾಗಿದ್ದಾಗ ಬೆಳೆದಿದ್ದಂತೆ. ಹುಟ್ಟು ಹುಟ್ಟುತ್ತಲೇ ಸಖತ್ ತೊಂದರೆ ಕೊಡುತ್ತಲೇ ಹುಟ್ಟಿದ ಅಂತಲೋ, ''ಇನ್ನೂ ಹುಟ್ಟಲಿಲ್ಲಾ ಬೆಳೆಯಲಿಲ್ಲ ಅಪ್ಪನನ್ನೇ ನುಂಗಿಹಾಕಿಕೊಂಡ'' ಅಂತ ಜನ ಹಂಗಿಸಿ ಆಡೋ ಮಾತಿಗೋ, ದೂರ ಯಾರ ಜೊತೇನೋ ಬೆಳೆಯೋ ಹಾಗೆ ಆಗಿ ಹೋಯ್ತು ನನ್ನ ಪಾಡು ಅನ್ನೋ ಕಾರಣಕ್ಕೋ ಏನೋ ಗೊತ್ತಿಲ್ಲ-<br />ನಮ್ಮ ಅಮ್ಮನಿಗೆ ನನ್ನ ಮೇಲೆ ಇದ್ದ ಪ್ರೀತಿ ಅಷ್ಟಕ್ಕಷ್ಟೆ. ಏನೇ ಮಾಡಲೀ, ನಮ್ಮ ದೊಡ್ಡಣ್ಣಂದೇ ಎಲ್ಲಾ ಕಾರುಬಾರು. ಏನು ಮಾಡಬೇಕಾದರೂ ಭೀಮಣ್ಣಂದೇ ಕೊನೆ ತೀರ್ಮಾನ.</p>
<p>ಮನೆಯ ಕಷ್ಟದ ಪರಿಸ್ಥಿತಿನಲ್ಲಿ ಬೇರೆ ಯಾರೂ ಇಲ್ಲದಿದ್ದಾಗ, ಒಂದು ಥರ ಅವನೇ ಎಲ್ಲಾ ಯಜಮಾನಿಕೆ ವಹಿಸಿಕೊಂಡು ಕೆಲಸ ಮಾಡಬೇಕಾಗಿ ಇದ್ದಿದ್ದರಿಂದ, ನಮ್ಮ ದೊಡ್ಡಣ್ಣಹೈಸ್ಕೂಲಿನಿಂದ ಮುಂದೆ ಓದೋದಕ್ಕೆ ಆಗಲಿಲ್ಲ. ಇದ್ದ ಮನೆ-ಜಮೀನು, ಹಸು-ಕರು, ಅಕ್ಕ-ತಮ್ಮಂದಿರನ್ನು ನೋಡಿಕೊಳ್ಳೋದು ಹೀಗೆಲ್ಲಾ ಆಗಿ, ಅವನು ಇನ್ನೂ ಚಿಕ್ಕವನಾಗಿದ್ದಾಗಲೇ ದೊಡ್ಡವರು ಮಾಡೋ ಎಲ್ಲಾ ಕೆಲಸಗಳನ್ನು ಮಾಡೋ ಹಾಗಾಗಿ, ಅವನೊಂದು ಥರ ಮನೆಗೆ ಯಜಮಾನನೇ ಆಗಿಬಿಟ್ಟ.</p>
<p>ಆದರೆ, ಮಕ್ಕಳಲ್ಲಿ ಎಲ್ಲರಿಗಿಂತ ದೊಡ್ಡವಳಾದ್ದರಿಂದ ನಮ್ಮ ಪದ್ಮಕ್ಕನಿಗೆ ನಮ್ಮೆಲ್ಲರ ಮೇಲೂ ಬಹಳ ಪ್ರೀತಿ. ತಾಯಿಗಿಂತ ಹೆಚ್ಚಾಗಿ ಅಕ್ಕರೆಯಿಂದ ನಮ್ಮನ್ನೆಲ್ಲಾ ನೋಡಿಕೊಳ್ತಾ ಇದ್ದಳು. ಮದುವೆಯಾಗಿ ಬೇರೆ ಮನೆಗೆ, ಅದೇ ಹಳ್ಳೀಲಿ ಇರೋ ಗಂಡನ ಮನೆಗೆ ಹೋದರೂ ಸಹ ತೌರಿನ ಸಂಬಂಧಾನ ಆಕೆ ಕಡಿದುಕೊಳ್ಳಲಿಲ್ಲ. ಆಗಾಗ್ಗೆ ಬಂದು, ನಮ್ಮನ್ನೆಲ್ಲಾ ವಿಚಾರಿಸಿಕೊಂಡು ಪ್ರೀತಿ ಮಾಡ್ತಾ ಇದ್ದಳು. ನಮ್ಮ ಭಾವಾನೂ ಅಷ್ಟೇ, ಯಾರ ತಂಟೆಗೂ ಹೋಗದೇ ತಮ್ಮ ಪಾಡಿಗೆ ತಾವು ಇರೋ ಸ್ವಭಾವ. ಅಲ್ಲೂ ಪದ್ಮಕ್ಕಂದೇ ಮಾತು ನಡೆಯೋದು. ಅವಳಿಗೂ ಸ್ವಲ್ಪ ತಡವಾಗೇ ಮಗಳು ಹುಟ್ಟಿದಳು.</p>
<p>'ಪುಟ್ಟಿ' ಎಂದೇ ನಾವೆಲ್ಲಾ ಅವಳನ್ನ ಕರೆಯುತ್ತ ಇದ್ದದ್ದು. ಅವಳ ನಿಜವಾದ ಹೆಸರು ಏನು ಅಂತ ನಮಗೆ ಗೊತ್ತಾದದ್ದು ಬಹಳ ದಿನಗಳಾದ ಮೇಲೆ. ಆ ಪುಟ್ಟ ಹುಡುಗೀ ಪುಟ್ಟೀನೂ ಹೆಚ್ಚು ಕಡಿಮೆ ನಮ್ಮ ಜೊತೆನೇ, ನಮ್ಮ ಮನೆಯಲ್ಲೇ ಬೆಳೆದಳು ಅಂತಾನೂ ಅನ್ನಬಹುದು.</p>
<p>ನಮ್ಮ ಹನುಮಣ್ಣ ಬುದ್ಧಿವಂತ. 'ತಾನು ಚೆನ್ನಾಗಿ ಓದಬೇಕು' ಅಂತ ಆಸೆ ಇಟ್ಟುಕೊಂಡವನು. ''ಓದು ಬಿಟ್ಟುಬಿಡು; ಮನೆ ಜಮೀನನ್ನು ನೋಡಿಕೊಳ್ಳೋದಕ್ಕೆ ಬೇಕಾಗುತ್ತೆ, ಇಲ್ಲೇ ಇರು'' ಅಂತ ಅಣ್ಣ ಎಷ್ಟೇ ಹೇಳಿದರೂ ಅವನು ಕೇಳದೆ ಹಠ ಮಾಡಿ, ಚೌಡೀಕಟ್ಟೇಲಿ ಹೈಸ್ಕೂಲು ಮುಗಿಸಿ, ಹುಣಸೂರಲ್ಲಿ ಕಾಲೇಜಿಗೂ ಹೋದ. ಜಾಣ. ಆದ್ದರಿಂದ ಏನೂ ತೊಂದರೆ ಇಲ್ಲದೆ ಡಿಗ್ರಿನೂ ಮುಗಿಸಿಕೊಂಡ. ಆದರೆ ಏನೋ ಎಂತೋ ಆ ಭಾಗ್ಯ ನನಗೆ ಸಿಗಲಿಲ್ಲ. ಓದೋದಕ್ಕೆ ನಾನು ಪಟ್ಟ ಕಷ್ಟಾನ ಇನ್ನೊಮ್ಮೆ ಯಾವಾಗಲಾದರೂ ಹೇಳ್ತೀನಿ.</p>
<p>* * * *</p>
<p>ನಾನು ಮೈಸೂರಿಗೆ ಬಂದು ಆಗಲೇ ಎರಡು ವರ್ಷ ಆಗಿತ್ತು. ಮೊದಲು</p>
</h೬>
<p>೩೦<br /><em>ತಿರುಗಾಟ<br />ತಿರುಗಾಟ</em><br />೩೧</p>
<p><h೬>ಬಾಡಿಗೆಗೆ ಆಟೋ ಓಡಿಸ್ತಾ ಇದ್ದು ಆಮೇಲೆ ನಾನೇ ಒಂದು ಆಟೋ ಕೊಂಡುಕೊಂಡು, ಅದಕ್ಕೆ ಮಾಡಿದ ಸಾಲನೆಲ್ಲಾ ನಿಧಾನವಾಗಿ ತೀರಿಸಿಕೊಂಡು, ಈಗ ಸ್ವತಂತ್ರನಾಗಿದ್ದೆ. ಆಟೋಗಿಂತ ಒಂದು ಕಾರನ್ನು ಕೊಂಡುಕೊಂಡು, ಅದನ್ನ ಟ್ಯಾಕ್ಸಿಯಾಗಿ ಓಡಿಸಬೇಕು ಅನ್ನೋ ಆಸೆ ಬಹಳ ದಿನಗಳಿಂದ ನನ್ನ ಮನಸ್ಸಲ್ಲಿ ಕೊರೀತಾ ಇತ್ತು. ಕೆಲವು ಸ್ನೇಹಿತರು ಇದರ ಬಗ್ಗೆ ಏನೇನು ಮಾಡಬೇಕು ಅಂತ ಸಲಹೆಗಳನ್ನೂ ಕೊಡ್ತಾ ಇದ್ದರು. ಒಂದು ಸಾರಿ ಗಟ್ಟಿ ಮನಸ್ಸು ಮಾಡಿ ನನ್ನ ಹತ್ತಿರ ಇದ್ದ ನನ್ನ ಆಟೋವನ್ನ ಮಾರಿ, ಅದಕ್ಕೆ ಬಂದ ಹಣಾನ ಎಲ್ಲಾ ಜೇಬಲ್ಲಿ ಇಟ್ಟುಕೊಂಡು, ಮನೆಗೆ ಬಂದು ರೂಮಿನಲ್ಲಿ ಬಿದ್ದುಕೊಂಡು, ಹಾಗೆಯೇ ಏನೇನೋ ಯೋಚನೆಗಳ ಮೋಡಗಳ ಸವಾರಿ ಮಾಡುತ್ತಿದ್ದೆ; ಹಗಲುಗನಸುಗಳ ಟ್ಯಾಕ್ಸಿಯನ್ನ ಮನಸ್ಸಿನಲ್ಲೇ ಓಡಿಸುತ್ತಿದ್ದೆ.ದಬದಬ ಬಾಗಿಲು ಬಡಿದ ಶಬ್ದ ಆಯಿತು. ನಾನಿದ್ದದ್ದು ಒಂದು ಚಿಕ್ಕ ಬಾಡಿಗೆ ಮನೆ. ಒಬ್ಬನೇ ಇರೋ ಆಟೋ ರಿಕ್ಷಾ ಡ್ರೈವರ್‍ಗೆ ಇದಕ್ಕಿಂತ ದೊಡ್ಡಮನೆ ಯಾಕೆ? ಎದ್ದು ಹೋಗಿ ಬಾಗಿಲು ತೆಗೆದೆ. ನಮ್ಮ ದೊಡ್ಡಪ್ಪನ ಮಗ ರಾಮಣ್ಣ ಮೇಲುಸಿರು ಬಿಟ್ಟುಕೊಂಡು ಒಳಗಡೆ ಬಂದು ''ಸುದ್ದಿ ಕೇಳಿದ್ಯೇನೋ ನಿಮ್ಮಮ್ಮ ತೀರಿಕೊಂಡರಂತೆ! ನಡಿ ಹೋಗೋಣ ಹಳ್ಳಿಗೆ ಈ ವೇಳೆಗೆ ಕುಸುಮಕ್ಕಂಗೆ, ಹನುಮಣ್ಣಂಗೆ ಎಲ್ಲಾ ವರ್ತಮಾನ ತಲುಪಿರಬೇಕು. ಎಲ್ಲರೂ ಅಲ್ಲಿಗೆ ಹೋಗಿರಬೇಕು. ಕೊನೇ ದರ್ಶನಕ್ಕೆ ಅಂತ ಈಗಾಗಲೇ ಎಲ್ಲಾರೂ ಹೋಗಿರಬೇಕು. ಬೇಗ ಬೇಗ ಬಟ್ಟೆ ಹಾಕ್ಕೊ ಹೋಗೋಣ ಬಾ''- ಅಂತ ರಾಮಣ್ಣ ಹೇಳಿದ.</p>
<p>ನಾನು ಮಲಗಿದ್ದ ಮಂಚದ ಮೇಲೇ ಕುಳಿತುಕೊಂಡು ''ರಾಮಣ್ಣ ನೀನು ಹೋಗು ನಾನು ಬರೋದಿಲ್ಲ. ನಿನಗೆ ಗೊತ್ತೇ ಇದೆ- ನಾನು ಯಾಕೆ ಬರೋಲ್ಲಾ ಅಂತ. ನಾನು ಅಲ್ಲಿ ಬಂದು ಮಾಡಬೇಕಾದ್ದು ಏನೂ ಇಲ್ಲ. ನನ್ನ ನಮ್ಮಮ್ಮನ ಸಂಬಂಧ ಯಾವತ್ತೋ ಕೊನೆ ಆಗಿಹೋಯ್ತು. ಹೀಗೆ ಸತ್ತ ಸುದ್ದಿ ಕೇಳಿದ ಮೇಲೂ ಒರಟು ಒರಟಾಗಿ ನಾನು ಮಾತಾಡುತ್ತಿದ್ದೀನಿ ಅಂತ ಬೇಜಾರು ಮಾಡಿಕೊಬೇಡ. ನಿನ್ನ ಮೇಲೆ ನನಗೆ ತುಂಬಾ ಗೌರವ ಇದೆ. ನಿನ್ನ ಮನಸ್ಸು ನೋಯಿಸೋಕೆ ನಾನು ಈ ಮಾತು ಆಡುತ್ತಿಲ್ಲ. ನೀನು ಹೋಗು ನಾನು ಬರೋದಿಲ್ಲಾ''- ಅಂತ ಅಂದೆ.</p>
<p>ರಾಮಣ್ಣನಿಗೆ ಎಲ್ಲಾ ಕಥೆ ಗೊತ್ತಿತ್ತು. ನಮ್ಮ ಅಮ್ಮನಿಂದ, ನಮ್ಮ ಅಣ್ಣನಿಂದ ನನಗಾದ ತೊಂದರೆ ಎಲ್ಲಾ ಅವನಿಗೆ ಗೊತ್ತು. ನಮ್ಮಣ್ಣನ ಮಾತನ್ನು ಕೇಳಿಕೊಂಡು ಹೆತ್ತ ತಾಯಿ ಆದರೂ ಅವಳು ನನಗೆ ಎಷ್ಟೊಂದು ಕಷ್ಟ ಕೊಟ್ಟಳು ಅನ್ನೋ ಕಥೆಯೆಲ್ಲಾ ಚೆನ್ನಾಗಿ ಅವನಿಗೆ ತಿಳಿದಿತ್ತು.</p>
<p>''ನೋಡಪ್ಪಾ ಆಗಿದ್ದೆಲ್ಲಾ ಆಗಿಹೋಯ್ತು. ಸಾಯೋತನಕ ಕಾದಾಟ ಗುದ್ದಾಟ ಜಗಳ; ಆದರೆ ಸತ್ತರೂ ಅಂದ ಮೇಲೆ ಅವನ್ನೆಲ್ಲಾ ಮರೀಬೇಕಪ್ಪ. ಸತ್ತೋರು<br />ಇನ್ನೆಲ್ಲಿ ಎದ್ದು ಬರುತ್ತಾರೆ? ಎಷ್ಟಾದರೂ ಅವರು ನಿನ್ನ ತಾಯಿ. ಹೊತ್ತು ಹೆತ್ತವರು. ನಿನಗೆ ಅವರು ಏನು ಮಾಡಿದರೂ ಆ ಋಣ ತೀರಿಸೋದಕ್ಕೆ ಆಗೋದಿಲ್ಲ.''</p>
<p>''ಏನ್ ತಾಯಿ ಅವಳು, ರಾಮಣ್ಣ? ಅವಳು ನನ್ನ ಪಾಲಿನ ಶತ್ರು. ಹೆತ್ತ ಮಾತ್ರಕ್ಕೆ ತಾಯಿ ಆಗಿಬಿಡುತ್ತಾಳೇನು?''</p>
<p>''ನೀನು ಓದಿದವನು, ತಿಳಿದವನು. ನಿನಗೆ ಬುದ್ಧಿವಾದ ಹೇಳೋದಕ್ಕೆ ನಾನು ಇಲ್ಲಿಗೆ ಬಂದಿಲ್ಲ. ಸುಮ್ಮನೆ ವಾದ ಮಾಡುತ್ತಾ ಕುಳಿತುಕೊಳ್ಳಬೇಡ. ಅಲ್ಲಿ ಮಣ್ಣು ಮಾಡೋ ಮುಂದಿನ ಕೆಲಸಕ್ಕೆ ತುಂಬಾ ತಡ ಆಗುತ್ತೆ. ನೀನು ಬರಲೀ ಅಂತಾನೇ ತುಂಬಾ ಕಾಯ್ತಾ ಇದ್ದಾರೋ ಏನೋ. ಏಳು, ಏಳು. ಬಟ್ಟೆ ಹಾಕಿಕೊ ನಡಿ. ಸುಮ್ಮನೆ ಟೈಂ ವೇಸ್ಟ್ ಮಾಡಬೇಡ''- ಅಂತ ರಾಮಣ್ಣ ಗದರಿಸಿದ.</p>
<p>ನಾನು ಒಂದು ನಿಮಿಷ ಸುಮ್ಮನೆ ಕುಳಿತಿದ್ದೆ. ಆಮೇಲೆ ನಿರ್ಧಾರ ಮಾಡಿ ಎದ್ದೆ. ''ಸರಿ, ನೀನು ಹೇಳ್ದೆ ಅಂತ, ನಿನ್ನ ಮಾತಿಗೆ ಗೌರವ ಕೊಟ್ಟು ಬರ್ತಾ ಇದ್ದೀನಿ. ನಡಿ''- ಎಂದೆ. ಪ್ಯಾಂಟು ಷರ್ಟು ಹಾಕಿಕೊಂಡು, ಮನೆಗೆ ಬೀಗ ಜಡಿದು, ಅವನ ಜೊತೆ ನಡೆದೆ. ಆಟೋ ಮಾರಿ ಬಂದ ನಗದು ಹಣ ಎಲ್ಲಾ ನನ್ನ ಪ್ಯಾಂಟಿನ ಜೇಬಿನಲ್ಲೇ ಇತ್ತು.</p>
<p>ಐದು ವರ್ಷ ಆಗಿತ್ತು ನಮ್ಮೂರ ಕಡೆ ನಾನು ಮುಖ ಹಾಕಿ. ನಾನೂ ರಾಮಣ್ಣಾನು ಮೈಸೂರಿಂದ ಹುಣಸೂರಿಗೆ ಬಸ್‍ನಲ್ಲಿ ಹೋಗಿ, ಅಲ್ಲಿಂದ ಇನ್ನೊಂದು ಬಸ್ ಹಿಡಿದು ನಮ್ಮೂರು ಚೌಡೀಕಟ್ಟೆಗೆ ತಲುಪಿದಾಗ ರಾತ್ರಿ ಸುಮಾರು ಎಂಟು ಗಂಟೆ. ಬಸ್ ಸ್ಟಾಂಡಿನಿಂದ ನಡೆದು, ಕೂಡಲೇ ಮನೆಗೆ ಹೋದೆವು. ಜಗಲಿ ಮೇಲೆ ಒಂದು ಸಣ್ಣ ಮಂಚ ಹಾಕಿ, ಅದರ ಮೇಲೆ ನಮ್ಮ ಅಮ್ಮನ್ನ ಮಲಗಿಸಿದ್ದರು. ಕುತ್ತಿಗೆಗೆ ಹೂವಿನ ಹಾರಗಳು ಎಲ್ಲಾ ಹಾಕಿದ್ದರು. ಬಿಳಿಬಟ್ಟೆ ಹೊದಿಸಿದ್ದರು. ನಾನು ರಾಮಣ್ಣ ಹೋದ ತಕ್ಷಣ ಅಲ್ಲಿದ್ದವರೆಲ್ಲಾ ಮತ್ತೆ ಅಳೋದಕ್ಕೆ ಪ್ರಾರಂಭ ಮಾಡಿದರು. ತಮ ತಮಗೆ ತೋಚಿದ ರೀತಿನಲ್ಲಿ ಅವಳ ಗುಣಗಾನ ಮಾಡುತ್ತಾ ''ಅಯ್ಯೋ! ಹೋಗಿಬಿಟ್ಟೆಯಲ್ಲಾ ತಿಮ್ಮವ್ವಾ'' ಅಂತ ಹೆಂಗಸರೆಲ್ಲಾ ಅಳುತ್ತಿದ್ದರು.</p>
<p>ಒಳಗಡೆಯಿಂದ ಬಂದ ಪದ್ಮಕ್ಕ ನನ್ನ ನೋಡಿ, ''ಈಗಲಾದರೂ ಬಂದೆಯಲ್ಲ ಅಮ್ಮನ ಮುಖ ನೋಡೋಕೆ. ಚೆಂದಾಗಿದ್ದಾಗ ಬರ್ಲಿಲ್ಲಾ, ಈಗ ನೋಡೋಕ್ ಬಂದಿದ್ದೀಯಾ. ನಿನ್ನನ್ನು ನೋಡಬೇಕು ಅಂತ ಎಷ್ಟೊಂದು ಹಂಬಲಿಸುತ್ತಾ ಇದ್ದಳಲ್ಲೋ. ಅಂತೂ ಜೀವ ಇದ್ದಾಗ ಅವಳನ್ನು ನೋಡೋ ಅದೃಷ್ಟ ನಿನಗ್ ಇರಲಿಲ್ಲ. ಈಗಲಾದ್ರೂ ನೋಡೋ, ನಿಮ್ಮಮ್ಮ ಮಲಗವ್ಳೆ, ಇನ್ನವಳು ಏಳಾಕಿಲ್ಲ''- ಅಂತ ಏನೇನೋ ಹೇಳಿ ಅಮ್ಮನ ಹತ್ತಿರ ಹೋಗಿ ನೆಲದಮೇಲೆ ಗೋಡೆಗೊರಗಿ ಕುಳಿತುಕೊಂಡಳು.</p>
</h೬>
<p>೩೨<br /><em>ತಿರುಗಾಟ<br />ತಿರುಗಾಟ</em><br />೩೩</p>
<p><h೬>ನಾನು ಅಮ್ಮನಿಗೆ ಕೈ ಮುಗಿದೆ. ಸ್ವಲ್ಪ ಹೊತ್ತು ನಿಂತೇ ಇದ್ದೆ. ಅಮ್ಮನ ಹಣೆ ಮೇಲೆ ಒಂದು ಸಲ ಕೈ ಇಡೋಣ ಅಂತ ಒಮ್ಮೆ ಅನ್ನಿಸಿತು. ಹಾಗೆ ಕೈಇಟ್ಟು ''ತಪ್ಪು ಮಾಡಿದೆ ಕಣಮ್ಮ; ನಿನ್ನ ಮನಸ್ಸು ನೋಯಿಸಿದ್ದರೆ ಕ್ಷಮಿಸು. ಏನೋ ಹುಡುಗು ಬುದ್ಧಿ. ನಿನ್ನ ಮಗನೇ ಅಲ್ವೇ? ತಪ್ಪನ್ನೆಲ್ಲಾ ಹೊಟ್ಟೆಗೆ ಹಾಕ್ಕೋ'' ಅಂತ ಹೇಳಬೇಕು ಅಂತ ಅನ್ನಿಸಿತು. ಆದರೆ ಹಾಗೆ ಮಾಡಲಿಲ್ಲ. ಬದಲಾಗಿ, ನಾನು ಅಲ್ಲೇ ಅಮ್ಮನ ಕಾಲುಗಳ ಬಳಿಯೇ ನೆಲದಮೇಲೆ ಜಗಲಿ ಕಟ್ಟೆಯಮೇಲೆ ಕುಳಿತುಕೊಂಡೆ.ಮುಂದಿನ ವ್ಯವಸ್ಥೆ ಮಾಡೋದಕ್ಕೆ ಹೊರಗಡೆ ಹೋಗಿದ್ದ ಅಂತ ಕಾಣುತ್ತೆ, ನಮ್ಮ ದೊಡ್ಡಣ್ಣ ಒಂದಿಬ್ಬರು ನೆಂಟರ ಜೊತೆ ಮನೆಗೆ ವಾಪಸ್ಸಾದ. ರಾಮಣ್ಣ ಮತ್ತು ನಾನು ಬಂದಿರುವುದನ್ನು ನೋಡಿ ''ಹೂಂ ಹೂಂ. ನೀವು ಬಂದ್ರ? ಒಳ್ಳೇದಾಯ್ತು. ಹನುಮ ಇನ್ನೂ ಬಂದ ಹಾಗೆ ಕಾಣಲ್ಲ. ನಾಳೆ ಹೊತ್ತಾರೆ ಗಂಟ ಕಾಯೋದು. 'ಬರ್ತಾನೆ ಅನ್ನೋ ಗ್ಯಾರಂಟಿ ಏನೈತೆ?' ಬರಬೋದು, ಆದರೆ, ಎಷ್ಟೋತ್ತ್ ಗಂಟಾ ಕಾಯೋದು? ವಸಿ ಬಿರಬಿರನೆ ಬರಾಕೆ ಏನಾಗಿದೆಯೋ ಧಾಡಿ ಈ ಹೈಕ್ಳಿಗೆಲ್ಲಾ. ಕಾಯ್ತಾನೇ ಕೂರಾಕಾಗತ್ತಾ.. ..'', ಅಂತ ವಟಗುಟ್ಟಿದ.</p>
<p>ಅಷ್ಟರಲ್ಲೇ ನೆಂಟರಲ್ಲಿ ಒಬ್ಬರು ''ಅದೆಂಗಯ್ಯಾ ಆಗುತ್ತೆ ಅವನೂ ಬರೋದು ಬೇಡವಾ? ಎಲ್ಲರೂ ಬರಬೇಕು. ಆಮೇಲೆ ಮುಂದಿನ ಕಾರ್ಯ. ಹನುಮ ಬಂದೇ ಬರ್ತಾನೆ. ಕುಸುಮಕ್ಕನೂ ಹೇಳಲಿಲ್ವಾ, ಬಸ್‍ನಲ್ಲಿ ಆ ಪಾಟಿ ಜನ ಅಂತ. ಎಲ್ಲೋ ಬಸ್ಸು ಸಿಗೋದು ಲೇಟಾಗಿದೆ. ಅಷ್ಟೆ''- ಅಂತ ಅಂದರು.</p>
<p>ಎಲ್ಲರೂ ''ಹೌದು, ಹೌದು'' ಅಂತ ದನಿಗೂಡಿಸಿದರು.</p>
<p>''ನಾನು ಹೇಳಿದ್ದೂಅದೇ''- ಅಂತ ಹೇಳಿ, ನಮ್ಮಣ್ಣ ಒಳಗಡೆ ಹೋದ.</p>
<p>ಅಮ್ಮನ ಪಕ್ಕದಲ್ಲಿ ಕುಳಿತಿದ್ದ ಪದ್ಮಕ್ಕ ಮತ್ತೆ ಗೊಳೋ ಅಂತ ಅಳೋದಕ್ಕೆ ಪ್ರಾರಂಭ ಮಾಡಿದಳು.</p>
<p>''ಮಗ ಬಂದಿದ್ದಾನೆ ನೋಡೆ! ಈಗಲಾದರೂ ಎದ್ದು ಮಾತನಾಡಿಸೆ! ಅಯ್ಯೋ, ಹೋಗಿಬಿಟ್ಟೆಯಲ್ಲೇ''- ಅಂತ ಜೋರಾಗಿ ಅಳೋದಕ್ಕೆ ಪ್ರಾರಂಭಿಸಿದಳು. ಹತ್ತಿರ ಇದ್ದ ಇನ್ನೂ ಕೆಲವು ಹೆಂಗಸರು ಅಳೋ ಧ್ವನೀನಲ್ಲಿ ಮತ್ತೆ ಮತ್ತೆ ''ಮಗ ಬಂದಿದ್ದಾನೆ ಕಣೆ, ಕಣ್ ಬಿಟ್ ನೋಡೆ''- ಅಂತ ಗೋಳಾಡುತ್ತಿದ್ದರು.</p>
<p>''ಎಂಗಾದ್ರೂ ಮಾಡಿ ಕರಸ್ರೇ, 'ಅವನ ಮೊಕ ನೋಡಿ ಕಣ್ಮುಚ್ಕೋತೀನಿ' ಅಂತಿದ್ಯಲ್ಲೇ, ಮಗ ಬಂದವ್ನೇ, ನೋಡೇ..'' ಅಂತ ಯಾರೋ ದನಿಗೂಡಿಸಿದರು.</p>
<p>ಈ ಸನ್ನಿವೇಶದಲ್ಲಿ, ಸತ್ತ ನಮ್ಮಮ್ಮನ ಬಿಟ್ಟುಬಿಟ್ಟು, ನಾನು ಅಲ್ಲಿ ಕೇಂದ್ರ ಬಿಂದು ಆಗೋದಕ್ಕೆ ಇಷ್ಟಪಡಲಿಲ್ಲ. ಅಮ್ಮ ಸತ್ತಿದ್ದಕ್ಕಿಂತ ಹೆಚ್ಚಾಗಿ, ಅವಳನ್ನು ನೋಡೋಕೆ ಸುಮಾರು ಐದು ವರ್ಷದ ಮೇಲೆ ನಾನು ಬಂದೆ ಅನ್ನೋದೆ ಅವರಿಗೆಲ್ಲಾ<br />ಮಹತ್ವದ ಸುದ್ದಿ ಆಗೋದು ನನ್ನ ಕೈಲಿ ಸಹಿಸೋದಕ್ಕೆ ಆಗಲಿಲ್ಲ.</p>
<p>''ಹೋಗಲಿ ಬಿಡಿ ನೀವೆಲ್ಲಾ ಒಳಗಡೆ ಹೋಗಿ. ನಾನು ಪದ್ಮಕ್ಕ ಇಲ್ಲೇ ಇರ್ತೀವಿ. ಒಳಗೆ ಮುಂದಿನ ಕೆಲಸ ನೋಡಿ ಹೋಗಿ''- ಅಂತ ಆ ಹೆಂಗಸರಿಗೆಲ್ಲಾ ನಾನು ಹೇಳಿದೆ. ಕಣ್ಣೊರೆಸಿಕೊಳ್ಳುತ್ತಾ ಒಬ್ಬೊಬ್ಬರಾಗಿ ಒಳಗಡೆ ಹೋದರು, ರಾಮಣ್ಣ ಆವಾಗಲೇ ಯಾವಾಗಲೋ ಒಳಗೆ ಹೋಗಿದ್ದ.</p>
<p>ಸ್ವಲ್ಪ ಹೊತ್ತು ನಾನೂ ಪದ್ಮಕ್ಕ ಸುಮ್ಮನೆ ಕುಳಿತಿದ್ವಿ. ನಮ್ಮಮ್ಮನ ಮುಖಾನೇ ನೋಡ್ತಾ ಇದ್ವಿ. ಪದ್ಮಕ್ಕನ ನಾನು ಕೇಳಿದೆ ''ಯಾವಾಗ ಪ್ರಾಣ ಬಿಟ್ಟಳು?''</p>
<p>''ಯಾವಾಗ್ಲೂ ನಿನ್ನನ್ನೇ ತುಂಬಾ ಹಂಬಲಸ್ತಾ ಇದ್ದಳು ಕಣೋ. 'ಅವನಿಗೆ ನಾನು ತುಂಬಾ ಅನ್ಯಾಯ ಮಾಡ್ದೆ. ಮಾಡಬಾರದಾಗಿತ್ತು. ಇವನ್ ಮಾತ್ ಕಟ್ಕೊಂಡು ಕೊಡಬಾರದ ಕಷ್ಟ ಎಲ್ಲಾ ಅವನಿಗ್ ಕೊಟ್ಟೆ. ಅದಕ್ಕೆ ನನಗೆ ಈ ಪಾಟಿ ಕಷ್ಟ ಬಂತೋ ಏನೋ. ನಾನು ಇದ್ದರೇನು ಸತ್ತರೇನು'- ಅಂತ ಏನೇನೋ ಬಡಬಡಿ ಸುತ್ತಿದ್ದಳು. ಪ್ರಜ್ಞೆ ತಪ್ಪಿತು ಅಂತ ಗೊತ್ತಾದ ಮೇಲೆ ಡಾಕ್ಟರನ್ನು ಕರೆದ್ವಿ. ಡಾಕ್ಟರ್ ವಿಠೋಬರಾಯರು ಹುಣಸೂರಿಗೋ, ಮೈಸೂರಿಗೋ ಹೋಗಿದಾರಂತೆ. ಏನ್ ಮಾಡೋದು, ಇದಾನಲ್ಲ ನಮ್ಮ ವೆಂಕಟಪ್ಪ.''</p>
<p>''ಇನ್ನೂ ಇದಾನಾ ಚೌಡೀಕಟ್ಟೆ ಧನ್ವಂತರಿ ವೆಂಕಟಪ್ಪ, ಇಲ್ಲೇ?''</p>
<p>''ಹೌದೋ, ಯಾಕಂಗ್ ಆಡ್ತೀಯಾ? ನಿನಗಂತೂ ಅವನ ಔಷಧೀಲಿ ನಂಬಿಕೆ ಇಲ್ಲ ಅಂದರೆ, ನನಗೆ ಐಯ್ತೆ. ನಮಗೆ ಒಳ್ಳೆದಾಗಯ್ತೆ. ಈ ಹಳ್ಳಿ ಜನಾ ಎಲ್ಲಾ ಅವನ ಹತ್ರ ಹೋಗಲ್ವೇನು?'' ಡಾಕ್ಟರ್ ವೆಂಕಟಪ್ಪ ಬಂದ.</p>
<p>ಅವನು ನಮ್ಮ ತಾಯಿಯನ್ನು ನೋಡಿ, ತನಗೆ ತಿಳಿದ ರೀತಿಯಲ್ಲಿ ಪರೀಕ್ಷೆ ಮಾಡಿ, ''ಕಥೆ ಇನ್ನೇನು ಮುಗೀತು, ಕರೆಸೋರನ್ನೆಲ್ಲಾ ಕರೆಸಿಬಿಡಿ, 'ಮುಖ ನೋಡಿಕೊಂಡು ಹೋಗಲಿ'' ಅಂತ ಹೇಳಿದನಂತೆ.</p>
<p>ಆಮೇಲೆ ಎಲ್ಲರಿಗೂ ಸುದ್ದಿ ಕಳಿಸಿ ಮಂಚ ತಂದು ಹೊರಗೆ ಜಗಲಿಮೇಲೆ ಹಾಕಿದ್ವಿ. ಡಾಕ್ಟರ್ ಆ ಕಡೆ ಹೋದರು ಅವಳು ಈ ಕಡೆ ಬಾಯಿ ಸೊಟ್ಟ ಮಾಡಿದಳು. ''ನೀ ಸ್ವಲ್ಪ ಮುಂಚೆನಾದರೂ ಬಂದಿದ್ದರೆ ಇದ್ದಾಗಲೇ ಬಾಯಿಗೆ ನೀರಾದ್ರೂ ಬಿಡಬಹುದಾಗಿತ್ತು.'' ಅಂತ ಹೇಳಿ, ''ಮಗ ಬಂದಿದ್ದಾನೆ ಕಣಮ್ಮ, ಈಗಲಾದರೂ ಕಣ್ ಬಿಡಮ್ಮ ಮಾತಾಡಮ್ಮಾ'' ಅಂತ ಮತ್ತೆ ಗೊಳೋ ಅಂತ ಅಳೋದಕ್ಕೆ ಪದ್ಮಕ್ಕ ಪ್ರಾರಂಭ ಮಾಡಿದಳು.</p>
<p>''ಸುಮ್ಮನಿರು, ಪದ್ಮಕ್ಕ. ಇನ್ನೆಷ್ಟು ಸರಿ 'ಮಗ ಬಂದಿದ್ದಾನೆ; ಮಗ ಬಂದಿದ್ದಾನೆ' ಅಂತ ಹೇಳ್ತೀಯಾ? ಜೀವ ಇದ್ದಾಗ 'ಬಾ' ಅಂತ ಕರೆಯದಿದ್ದವಳು, ''ಇದ್ದೀಯಾ? ಸತ್ತೀಯಾ?'' ಅಂತ ಕೇಳದವಳು, ಈಗ ಪ್ರಾಣಾನೇ ಬಿಟ್ಟ ಮೇಲೆ ಎದ್ದು</p>
</h೬>
<p>೩೪<br /><em>ತಿರುಗಾಟ<br />ತಿರುಗಾಟ</em><br />೩೫</p>
<p><h೬>ಮಾತಾಡಿಸ್ತಾಳಾ? ಸುಮ್ಮನಿರು. ಅದೇ ಮಾತನ್ನು ಮತ್ತೆ ಮತ್ತೆ ಆಡಬೇಡ. ಆಗಿದ್ದು ಆಗಿ ಹೋಯ್ತು, ಏನು ಮಾಡೋಕೆ ಆಗತ್ತೆ? ನೋಡು, ಆವಾಗಿಂದ ನೀನು ಇಲ್ಲೇ ಕೂತಿದ್ದೀಯಾ. ಒಳಗಡೆ ಹೋಗಿ, ಹೂಟ್ಟೆಗೇನಾದರೂ ಹಾಕಿಕೊಂಡಿದ್ದೀಯಾ? ಭಾವ ಎಲ್ಲಿ? ಪುಟ್ಟಿ ಎಲ್ಲಿ? ಎಲ್ಲಾ ಚೆನ್ನಾಗಿದ್ದಾರಾ? ಯಾಕೆ ಯಾರೂ ಕಾಣಿಸ್ತಿಲ್ಲ?'' ಅಂತ ಕೇಳಿದೆ.''ಚೆನ್ನಾಗಿದ್ದಾರೆ. ಆವಾಗಲೇ ಬಂದಿದ್ದರು, ಮನೇಗೆ ಹೋಗಿದಾರೆ, ನಾಳೆ ಬರ್ತಾರೆ'' ಅಂತ ಹೇಳಿ, ಪದ್ಮಕ್ಕ ಎದ್ದು ಒಳಗೆ ಹೋದಳು.</p>
<p>ಜಗಲಿಯ ಮೇಲೆ ನಾವಿಬ್ಬರೇ ಉಳಿದೆವು- ಕಣ್ಣು ಮುಚ್ಚಿ ಚಿರನಿದ್ರೆಯಲ್ಲಿ ಪವಡಿಸಿದ್ದ ನಮ್ಮಮ್ಮ, ಮತ್ತು ಅವಳನ್ನೇ ಎವೆಯಿಕ್ಕದೇ ನೋಡುತ್ತಾ, ಬಾಲ್ಯದ ದಿನಗಳನ್ನೇ ನೆನಸಿಕೊಳ್ಳುತ್ತಾ, ಯೋಚನೆ ಮಾಡುತ್ತಾ ಕುಳಿತಿದ್ದೆ ನಾನು.</p>
<p>ಒಂದು ಹದಿನೈದು ಇಪ್ಪತ್ತು ನಿಮಿಷ ಕಳೆದಿರಬಹುದು. ''ಪದ್ಮಕ್ಕಾ!'' ಅಂತ ಕಿಟಾರನೆ ಕಿರಿಚಿಕೊಂಡೆ.</p>
<p>ಒಳಗಡೆಯಿಂದ ಕುಸುಮಕ್ಕ, ರಾಮಣ್ಣ, ಪದ್ಮಕ್ಕ, ಇನ್ನೂ ನಾಲ್ಕಾರು ಜನ ಎಲ್ಲಾ ಓಡಿ ಬಂದರು. ''ಏನೋ, ಏನಾಯ್ತೋ? ಒಬ್ಬನೇ ಕೂತಿದ್ದಯಲ್ಲಾ ಏನಾದರೂ ಹೆದರಿಕೆ ಆಯ್ತೇನೋ? ಯಾಕೋ ಕೂಗಿಕೊಂಡೆ?'' ಅಂತ ತಲೆಗೊಂದು ಥರ ಥರಾ ಪ್ರಶ್ನೆ ಕೇಳೋಕೆ ಪ್ರಾರಂಭಿಸಿದರು.</p>
<p>ನಾನು, ''ನೋಡು. ಪದ್ಮಕ್ಕಾ, ನೋಡು, ಅಲ್ಲಾಡ್ತಿದೆ, ಅವಳ ಕೈ ಸ್ವಲ್ಪ ಅಲ್ಲಾಡ್ತಿದೆ. ನೋಡು, ಉಸಿರು ಬಂತು ಅಂತ ಕಾಣುತ್ತೆ. ಅವ್ವ ಸತ್ತಿಲ್ಲ, ಅವ್ವ ಸತ್ತಿಲ್ಲ!'' ಅಂತ ಕೂಗಿಕೊಂಡೆ.</p>
<p>ಆಮೇಲೆ ಅಲ್ಲಿ ಆದ ಗಲಿಬಿಲಿ, ಗೊಂದಲ, ಗಜಿಬಿಜಿ, 'ಹೀಗೆ ಮಾಡ್ರಿ, ಹಾಗೆ ಮಾಡ್ರಿ' ಅಂತ ಎಲ್ಲರೂ ಒಬ್ಬರಿಗೊಬ್ಬರು ಕೊಡ್ತಾ ಇದ್ದ ಸಲಹೆಗಳ ಸುರಿಮಳೆ, ಆಶ್ಚರ್ಯ, ಸಂತೋಷ, ಮತ್ತೆ ಅಳು, ಮತ್ತೆ ನಗು- ಈ ಎಲ್ಲಾ ವಿವರಿಸೋದಕ್ಕೆ ವರ್ಣಿಸೋಕೆ ನನಗಂತೂ ಈಗ ಸಾಧ್ಯವಿಲ್ಲ.</p>
<p>ಮತ್ತೆ, ಯಾರೋ ಅಮ್ಮ ಕಣ್ಣು ಬಿಟ್ಟ ಮೇಲೆ, ಅವಳ ಕಿವಿ ಹತ್ತಿರ ಹೋಗಿ, ಹೇಳಿದ್ದು ಕೇಳಿಸಿತು: ''ಮಗ ಬಂದಿದಾನೆ ಕಣೇ, ಕಣ್ಣು ಬಿಟ್ಟು ನೋಡೇ!''</p>
<p>ನಾನು ಮೆಲ್ಲನೆ ಅಲ್ಲಿಂದ ಜಾರಿಕೊಂಡೆ. ಡಾಕ್ಟರ್ ವೆಂಕಟಪ್ಪನ ಶಾಪು ಹಿಂದೆ ಇತ್ತಲ್ಲಾ ಆ ಕಡೆಗೆ ಹೊರಟೆ.</p>
<p>* * *</p>
<p>ರಾತ್ರಿ ನಾನು ಮನೆಗೆ ಬಂದಾಗ ತುಂಬಾ ಹೊತ್ತಾಗಿತ್ತು. ಹೊರಗಡೆ ಹೋದಾಗ ನನ್ನ ಹಳೆಯ ಸ್ನೇಹಿತರು ಯಾರ್ಯಾರೋ ತುಂಬಾ ಜನ ಸಿಕ್ಕಿದರು. ಎಷ್ಟೋ ದಿನಗಳಾದ<br />ಮೇಲೆ ಮತ್ತೆ ನೋಡಿದ ಮೇಲೆ, ಕ್ಷೇಮಸಮಾಚಾರ ವಿಚಾರಿಸಿಕೊಂಡ ಮೇಲೆ, ಕಂಡಕಂಡಲ್ಲಿ ಕುಳಿತುಕೊಂಡು ಹಳೆಯ ಕಥೆಗಳನ್ನೆಲ್ಲಾ ಮತ್ತೆ ಮೆಲುಕು ಹಾಕಿದೆವು. ನಮ್ಮ ಸ್ನೇಹಿತರ ವಿಚಾರ ಬಂತು, ನಾವು ಓದುತ್ತಾ ಇದ್ದಾಗ ಸ್ಕೂಲಿನ ಮೇಷ್ಟ್ರುಗಳ ವಿಚಾರ ಬಂತು, ಅವರಲ್ಲಿ ಕೆಲವರನ್ನ ನಾವು ಸತಾಯಿಸುತ್ತಾ ಇದ್ದದ್ದನ್ನ ಮಾತಾಡಿಕೊಂಡೆವು. ನಾವು ಚುಡಾಯಿಸುತ್ತಿದ್ದ ಹುಡುಗಿಯರ ಪ್ರಸ್ತಾಪವೂ ಬಂತು.</p>
<p>ಸ್ನೇಹಿತರು ಒತ್ತಾಯಿಸಿದ್ದರಿಂದ ನನ್ನ ಸಾಹಸದ ಕಥೆಗಳನ್ನೆಲ್ಲಾ ಸಂಕ್ಷೇಪವಾಗಿ ಅವರಿಗೆ ಹೇಳಬೇಕಾಗಿ ಬಂತು. ಚೂರು ಪಾರು ರಾಜಕೀಯನೂ ಮಾತಾಡಿಕೊಂಡೆವು. ಯಾರ್ಯಾರು ಎಲ್ಲೆಲ್ಲಿದ್ದಾರೆ ಅನ್ನೋ ವಿಚಾರ ಸಹ ನಮನಮಗೆ ಗೊತ್ತಿದ್ದಷ್ಟನ್ನ ಪರಸ್ಪರ ಹಂಚಿಕೊಂಡೆವು. ರಾತ್ರಿಯೆಲ್ಲ ತೆಗೆದಿರೋ ಕಾಫಿ, ಟೀ ಅಂಗಡಿ ರಂಗಪ್ಪನಿಗಂತೂ ನಮ್ಮಿಂದ ಆವತ್ತು ಸ್ವಲ್ಪ ವ್ಯಾಪಾರಾನೂ ಆಗಿರಬೇಕು. ಅವನೂ ನಮ್ಮ ಜೊತೆ ಹರಟೆಯಲ್ಲಿ ಭಾಗವಹಿಸುತ್ತಿದ್ದ. ನಮಗೆ ತಿಳಿಯದಿರುವ ರಂಗಪ್ಪನಿಗೆ ಗೊತ್ತಿರೋ ಚೌಡೀಕಟ್ಟೆಯ ಎಷ್ಟೋ ಸಮಾಚಾರಗಳನ್ನ, ಕಥೆಗಳನ್ನ, ಅವತ್ತು ರಾತ್ರಿ ಒಂದಾದಮೇಲೊಂದರಂತೆ ಬಿಸಿಬಿಸಿ ವಡೆ ತಿನ್ನುತ್ತಾ ಟೀ ಕುಡೀತಾ ಚೆನ್ನಾಗಿ ಹರಟಿದೆವು. ಅದಕ್ಕೇ ಮನೆಗೆ ವಾಪಸ್ ಬಂದಾಗ ತುಂಬಾ ಲೇಟಾಗಿತ್ತು.</p>
<p>ಏತನ್ಮಧ್ಯೆ, ಸ್ನೇಹಿತರ ಜೊತೆ ಮಾತನಾಡುತ್ತಿದ್ದಾಗ, ಅವರ ಮುಖಾಂತರ ಡಾ| ವಿಠೋಬರಾಯರು ಊರಿಗೆ ಹಿಂತಿರುಗಿ ಬಂದಿದ್ದಾರೆ ಅಂತ ಗೊತ್ತಾಯಿತು. ರಂಗಪ್ಪಾನೂ ತಾನೂ ನೋಡಿದೆ ಅಂತ ಹೇಳಿದ. ತಕ್ಷಣ ಅವರ ಜೊತೆಗೆ ಡಾಕ್ಟರ್ ಮನೆಗೆ ಹೋಗಿ ಅವರ ಹತ್ತಿರ ಮಾತಾಡಿದೆ.</p>
<p>''ಡಾಕ್ಟರೇ, ದಯವಿಟ್ಟು ಆದಷ್ಟು ಬೇಗ ನಮ್ಮ ಮನೆಗೆ ಹೋಗಿ. ನಮ್ಮ ಅವ್ವನಿಗೆ ಹೀಗೆಲ್ಲಾ ಆಗಿಹೋಯಿತು. ನೀವು ಊರಲ್ಲಿ ಇರಲಿಲ್ಲವಂತೆ. ಅವ್ವಂಗೆ ತುಂಬಾ ನಿಶ್ಶಕ್ತಿಯಾಗಿರಬಹುದು. ದಯವಿಟ್ಟು ನೀವೇ ಸರಿಯಾಗಿ ನೋಡಿ ಏನೇನ್ ಔಷಧಿ, ಮಾತ್ರೆ, ಇಂಜೆಕ್ಷನ್ ಏನೇನು ಬೇಕೋ ಎಲ್ಲಾ ದಯವಿಟ್ಟು ಕೊಡಿ. ಅದಕ್ಕಾಗೋ ಖರ್ಚೆಲ್ಲಾ ನಿಮ್ಮ ಫೀಸನ್ನೆಲ್ಲಾ ಭೀಮಣ್ಣನ್ನ ಕೇಳಬೇಡಿ; ನಾನು ಕೊಡ್ತೀನಿ. ಯೋಚನೆ ಮಾಡಬೇಡಿ. ದಯವಿಟ್ಟು ಈಗಲೇ ನಮ್ಮ ಮನೆಗೆ ಹೋಗಿ''- ಅಂತ ಡಾಕ್ಟರನ್ನ ಕೇಳಿಕೊಂಡೆ.</p>
<p>ಡಾಕ್ಟರ್ ಆ ಕಡೆ ನಮ್ಮ ಮನೆಗೆ ಹೋದರು. ನಾನೂ ನನ್ನ ಸ್ನೇಹಿತರೂ ಈ ಕಡೆ ರಂಗಪ್ಪನ ಅಂಗಡಿಗೆ ಮತ್ತೆ ಹಿಂತಿರುಗಿದೆವು, ಮತ್ತೆ ಬಿಸಿಬಿಸಿ ವಡೆ ಟೀ ಧ್ವಂಸ ಮಾಡುವುದಕ್ಕೆ.</p>
<p>ಅಂತೂ ಡಾಕ್ಟರ್ ವಿಠೋಬರಾಯರು ಸಿಕ್ಕಿದ್ದು, ಸ್ನೇಹಿತರೂ ಸಿಕ್ಕಿದ್ದು ರಾತ್ರಿ ಹಾಗೆ ಕಾಲ ಕಳೆದಿದ್ದು ನನ್ನ ಮನಸ್ಸಿಗೆ ಎಷ್ಟೋ ಉಲ್ಲಾಸ ತಂದಿತ್ತು. ಇನ್ನೊಂದು</p>
</h೬>
<p>೩೬<br /><em>ತಿರುಗಾಟ<br />ತಿರುಗಾಟ</em><br />೩೭</p>
<p><h೬>ವಿಚಾರ ಹೇಳೋದು ಮರೆತೆ: ನಮ್ಮೂರ ಧನ್ವಂತರಿ ವೆಂಕಟಪ್ಪನಿಗೆ ಛೀಮಾರಿ ಹಾಕಿ ಬರೋಣ ಅಂತ ಅವನ ಮನೆ ಕಡೆ ಹೋಗಿದ್ದೆ; ಆದರೆ ಅವನ 'ಶಾಪು' ಮುಚ್ಚಿತ್ತು.ಬೆಳಿಗ್ಗೆ ಎದ್ದಾಗ ತುಂಬಾ ಹೊತ್ತಾಗಿತ್ತು. ನಿದ್ರೆಯ ಮಧ್ಯೆ ಮಧ್ಯೆ, ನಾನು ಮಲಗಿಕೊಂಡಿದ್ದ ಕೋಣೆಗೆ ಬಂದು ಯಾರೋ ಓಡಾಡಿದ ಹಾಗೆ ಭಾಸವಾಗ್ತಾ ಇತ್ತು. ''ತುಂಬಾ ಲೇಟಾಗಿ ಬಂದು ಮಲಗಿ ಕೊಂಡಿದ್ದಾನೆ ಕಣ್ರೆ ಎಬ್ಬಿಸೋದಕ್ಕೆ ಹೋಗಬೇಡಿ''- ಅಂತ ಹೇಳ್ತಾ ಇದ್ದ ಪದ್ಮಕ್ಕನ ಧ್ವನಿಯೂ ಸಹ ನನಗೆ ಅಸ್ಪಷ್ಟವಾಗಿ ಕೇಳಿಸ್ತಾ ಇತ್ತು.</p>
<p>ಒಂದೆರಡು ಸಲ ಅವಳ ಮಾತನ್ನು ಕೇಳದೆ, ಯಾರೋ ಚಿಕ್ಕಪುಟ್ಟ ಹುಡುಗರು ನನ್ನ ಹಾಸಿಗೆ ಮೇಲೆ ಬಂದು ಕುಣಿದು, ಓಡಾಡಿ ಹೋಗಿದ್ದೂ ಸಹ ನನಗೆ ಅರೆನಿದ್ರೆಯಲ್ಲೇ ಕನಸಲ್ಲಿ ನಡೆದ ಹಾಗೆ ಭಾಸವಾಗ್ತಾ ಇತ್ತು.</p>
<p>ಪಕ್ಕದ ಕೋಣೇಲಿ ಮಲಗಿದ್ದ ನಮ್ಮ ಅಮ್ಮನನ್ನ ನೋಡಿಕೊಂಡು ಹೋಗೋದಕ್ಕೆ ಬೆಳಿಗ್ಗೆ ಬೆಳಿಗ್ಗೇನೆ ಡಾ| ವಿಠೋಬರಾಯರು ಇನ್ನೊಮ್ಮೆ ಬಂದು ಹೋದದ್ದು, ಆಗ ಮನೆಯಲ್ಲಿ ಹೆಂಗಸರ ಓಡಾಟ, ಆದ ಸಂಭ್ರಮ ಸಹ ನನಗೆ ಮಸಕು ಮಸಕಾಗಿ ಗೊತ್ತಾಗುತ್ತಾ ಇತ್ತು. ಅಂತೂ, ಹನುಮಣ್ಣ ಬಂದು ನನ್ನ ಎಬ್ಬಿಸಿದ್ದ ಮೇಲೆ, ನಾನು ಏಳೋವಷ್ಟರಲ್ಲಿ ಮನೆಯವರೆಲ್ಲಾ ಎದ್ದು ತಮ್ಮ ತಮ್ಮ ಕೆಲಸದಲ್ಲಿ ತೊಡಗಿ ಆಗಲೇ ಎಷ್ಟೋ ಹೊತ್ತು ಆಗಿ ಹೋಗಿತ್ತು.</p>
<p>ಹಾಸಿಗೆ ಮೆಲೆ ಕುಳಿತುಕೊಂಡೇ ಹನುಮಣ್ಣ ಮತ್ತು ನಾನು ತುಂಬಾ ಮಾತಾಡಿಕೊಂಡೆವು. ನಮ್ಮೆಲ್ಲರಿಗಿಂತ ತುಂಬಾ ಓದಿದವನು, ತುಂಬಾ ತಿಳಿದು ಕೊಂಡವನು ಅಂದರೆ ನಮ್ಮ ಹನುಮನೇ. ನಿನ್ನೆ ಆದ ಈ ವಿಚಿತ್ರ ಘಟನೆಗೆ ತಾನು ತಿಳಿದ ಏನೇನೋ ಸಮಜಾಯಿಷಿಗಳನ್ನೆಲ್ಲಾ, ಕತೆಗಳನ್ನೆಲ್ಲಾ ಅವನು ಹೇಳೋದಕ್ಕೆ ಪ್ರಾರಂಭಿಸಿದ. ಕುಸುಮಕ್ಕ, ಪದ್ಮಕ್ಕ ಬಾಗಿಲಲ್ಲೇ ಬಂದು ನಿಂತುಕೊಂಡು ಬಾಯಿ ಬಿಟ್ಕೊಂಡು ಅದನ್ನೆಲ್ಲಾ ಕೇಳ್ತಾ ಇದ್ದರು. ನಾನು ಸುಮ್ಮನೆ ಹ್ಞೂಂ ಗುಟ್ಟುತ್ತಿದ್ದೆ.</p>
<p>ಮಧ್ಯದಲ್ಲಿ ಬಾಯಿ ಹಾಕಿ ಪದ್ಮಕ್ಕ ''ಎದ್ದು, ಮುಖ ತೊಳೆದುಕೊಂಡು, ನೀರಕಡೆ ಹೋಗಿಬಿಟ್ಟು, ಕೈಕಾಲು ತೊಳಕೊಂಡು ಎಲ್ಲಾ ಮುಗಿಸಿಕೊಂಡು ಬರ್ತೀಯೋ, ಅಥವಾ ಹಂಗೇ ಮಲಗಿಕೊಂಡ್ ಕಡೇನೇ ಬೆಳೆಗ್ಗೆ ಎದ್ದು ಕಾಫಿ ಕುಡಿಯೋ ಅಭ್ಯಾಸಾ ಐತಾ''- ಅಂತ ಹಂಗಿಸಿದಳು.</p>
<p>''ಬಚ್ಚಲ ಮನೇಲಿ ನೀರು ಕಾಯ್ದೈತೆ; ಬೇಕಾದರೆ ಎದ್ದಿ, ಮುಖ ತೊಳ್‍ಕೊಂಡಿ, ಹಿತ್ತಲಿಗೆ ಹೋಗಿಬಂದಿ, ಎಲ್ಲಾ ಮುಗಿಸಿಕೊಂಡು ನೀರು ಹುಯ್ಕೋತೀಯಾ?''- ಅಂತ ಅತ್ತಿಗೆ ದನಿಗೂಡಿಸಿದಳು.</p>
<p>''ಸರಿ... ಸರಿ... ನಿನ್ನ ಕತೇನೆಲ್ಲಾ ಆಮೇಲೆ ಕೇಳ್ತೀನಿ''- ಅಂತ ಹನುಮನಿಗೆ ಹೇಳಿ, ನಾನು ಹಾಸಿಗೆಯಿಂದ ಎದ್ದೆ. ಅವನೂ ಎದ್ದ. ಬಾಗಿಲಲ್ಲಿ ಇದ್ದ ಎಲ್ಲಾ ಹೆಂಗಸರೂ ಕೋಣೆಯಿಂದ ಹೊರಗಡೆ ಹೋದರು.</p>
<p>ಬೆಳಗಿನ ಕೆಲಸ ಎಲ್ಲಾ ಮುಗಿಸಿಕೊಂಡು, ಸ್ನಾನವೂ ಆದ ಮೇಲೆ, ಒಂದು ಸಲ ನಮ್ಮ ಅಮ್ಮ ಮಲಗಿದ ಕೋಣೆಗೆ ಹೋದೆ. ಬಹುಶಃ ಈ ಡಾಕ್ಟರ್ ಕೊಟ್ಟ ಔಷಧಿ ಪ್ರಭಾವ ಇರಬಹುದು. ಗೊತ್ತಿಲ್ಲ, ಕಣ್ಣು ಮುಚ್ಚಿಕೊಂಡು ಮಲಗಿದ್ದಳು. ಎಬ್ಬಿಸೋದು ಬೇಡ ಅಂತ ಮೆಲ್ಲಗೆ ನಾನು ಹೊರಗಡೆ ಬಂದೆ. ಅತ್ತಿಗೆ ತಂದುಕೊಟ್ಟ ತಿಂಡಿ ಕಾಫಿ ತಿನ್ನುತ್ತಾ ''ಭೀಮಣ್ಣ ಎಲ್ಲಿ''- ಅಂತ ಅವಳನ್ನು ಕೇಳಿದೆ.</p>
<p>''ತ್ವಾಟಕ್ಕೆ ಹೋಗವ್ರೆ ಕಣಪ್ಪಾ. ಗದ್ದೆ ತ್ವಾಟದ ಕೆಲಸ ಐತಲ್ಲಪ್ಪಾ. ದಿನಾ ಹೋಗೋ ಹಾಗೆ, ಒತ್ತಾರೆ ಮುಂಚೇನೆ ಆ ಕಡೆ ಹೋಗವ್ರೆ. ಆಳುಗಳ್ನೇ ನೆಚ್ಚುಕೊಂಡಿ, ಕೆಲಸ ನಡೆಯುತ್ತೇ ಅಂತ ಮನೇಲೇ ಕೂತುಕೊಂಡಿರೋಕ್ಕೆ ಆಗುತ್ತೇನಪ್ಪಾ? ಹೊತ್ತಾರೇನೇ ಹೋದರು. ಅಲ್ಲಿ ಕೆಲಸ ಮಾಡಿಸ್ತಾ ಇರಬೋದು. ಅವರು ಇದ್ದಲ್ಲಿಗೇನೇ ಮಾಡಿರೋ ರೊಟ್ಟೀನ, ಒಂದು ಫ್ಲ್ಯಾಸ್ಕ್‍ಲ್ಲಿ ಸ್ವಲ್ಪ ಕಾಫೀನೂ ಹಾಕಿ ದಿನಾ ಕಳಿಸೋ ಹಾಗೆ ಈವತ್ತೂ ರಮೇಶನ ಕೈಲಿ ಕಳಿಸಿಬಿಡ್ತೀನಿ. ನೀನೇನೂ ತಿಳುಕೊಳ್ದೇ ಇದ್ದರೆ, ಒಂದು ಕೆಲ್ಸ ಮಾಡ್ತೀಯಾ? ರಮೇಶನ ಬದಲು, ನೀನೇ ಅದನ್ನೆಲ್ಲಾ ತಗೊಂಡು ತ್ವಾಟಕ್ಕೆ ಹೋಗಿಬಿಟ್ಟು ಬರ್ತೀಯಾ? ನಾನೇನು ಒತ್ತಾಯ ಮಾಡೊಲ್ಲ. ಬೇರೆ ಎಲ್ಲೂ ನೀನು ಹೋಗೋ ಕೆಲಸ ಇಲ್ಲಾ ಅಂದ್ರೆ, ತ್ವಾಟಕ್ಕೆ ಹೋದ ಹಾಗೂ ಆಗುತ್ತೆ, ನಿಮ್ಮ ಅಣ್ಣಂಗೆ ತಿಂಡಿಕೊಟ್ಟು ಬಂದ ಹಾಗೂ ಆಗುತ್ತೆ. ನಿನಗೆ ಹೇಗೆ ಅನ್ಸುತ್ತೋ ಹಾಗೆ ಮಾಡು''- ಅಂತ ಹೇಳಿದಳು ನಮ್ಮ ಅತ್ತಿಗೆ.</p>
<p>ನಿಜ ಹೇಳಬೇಕು ಅಂದರೆ, ನನಗೆ ಬೇರೆ ಏನೂ ಘನಂದಾರೀ ಕೆಲಸ ಇರಲಿಲ್ಲ ಆದರೂ ಹಾಗೆ ತೋಟಕ್ಕೆ ಹೋಗೋದಕ್ಕೆ ಸ್ವಲ್ಪಾನು ಮನಸ್ಸೂ ಇರಲಿಲ್ಲ. ಆದ್ದರಿಂದ ''ರಮೇಶಾನೇ ಹೋಗಲಿ ಬಿಡಿ. ನನಗೆ ಸ್ವಲ್ಪ ಬೇರೆ ಕೆಲಸ ಇದೆ. ಡಾಕ್ಟರನ್ನು ಹೋಗಿ ನೋಡಿ ಬೇರೆ ಬರಬೇಕು. ಅವ್ವಂಗೆ ಏನಾದರೂ ಇಲ್ಲಿ ಸಿಗದೇ ಇರೋ ಔಷಧಿ ಮೈಸೂರಿನಿಂದಾನೇ ತರಿಸಬೇಕೋ ಏನೋ, ಅದನ್ನೆಲ್ಲಾ ಡಾಕ್ಟರ್ ಶಾಪ್‍ಗೆ ಹೋಗಿ, ಅವರ ಹತ್ರ ವಿಚಾರಿಸಬೇಕು''- ಅಂತ ಅರ್ಧಸತ್ಯ ಹೇಳಿ ಜಾರಿಕೊಳ್ಳೋಕೆ ಪ್ರಯತ್ನಪಟ್ಟೆ.</p>
<p>ಪದ್ಮಕ್ಕ ''ಹೊಗ್ಲಿ ಬಿಡು ಅತ್ತಿಗೆ, ಅವನಿಗೆ ಒತ್ತಾಯ ಮಾಡಬೇಡ. ಆದರೆ ಮಧ್ಯಾಹ್ನ ಊಟದ ಹೊತ್ತಿಗೆ ಎಲ್ಲೂ ಹೋಗಬೇಡ, ಕಣೋ. ಬಾಳ ದಿನ ಆಯ್ತು ಎಲ್ಲರೂ ಒಟ್ಟಿಗೆ ಕುಳಿತುಕೊಂಡು ಊಟ ಮಾಡೋಣ. ಬಹಳ ದಿನಾ ಆದ ಮೇಲೆ ನೀನೂ ಬಂದಿದೀಯ, ಹನುಮನೂ ಬಂದವ್ನೆ, ಕುಸುಮಾನೂ ತನ್ನ ಗಂಡನ ಜೊತೆ</p>
</h೬>
<p>೩೮<br /><em>ತಿರುಗಾಟ<br />ತಿರುಗಾಟ</em><br />೩೯</p>
<p><h೬>ನಾಳೆನೇ ವಾಪಸ್ ಹೋಗಬೇಕಂತೆ. ಎಲ್ಲರೂ ಎಲ್ಲಿಗೆ ಬೇಕಾದರೂ ಹೋಗಿ, ಯಾರು ಯಾರು ಜೊತೆ ಬೇಕಾದರೂ ಹೋಗಿ ಹರಟೆ ಹೊಡೀರಿ, ಆದರೆ ಊಟದ ಟೈಂಗೆ ಮಾತ್ರ ನೀವು ಎಲ್ಲರೂ ಮನೆಗೆ ಬಂದುಬಿಡಬೇಕು. ನಾನು ಬೇಗ ಬೇಗ ಚೌಡಮ್ಮನ ಗುಡಿಗೆ ಹೋಗಿ ಪೂಜೆ ಮಾಡಿಸಿಕೊಂಡು ಅಷ್ಟೊತ್ತಿಗಾಗಲೇ ವಾಪಸ್ ಬಂದಿರ್ತೀನಿ. ದೇವರ ನೇವೇದ್ಯಕ್ಕೆ ಒಂದಿಷ್ಟು ಬೆಲ್ಲದನ್ನ, ಸಜ್ಜಿಗೆ, ಕಡ್ಲೆಕಾಳು ಉಸ್ಲಿ ಮಾಡಿಕೊಂಡು, ಹಣ್ಣು ಕಾಯಿ ತಗೊಂಡ್ ಹೋಗಿ, ಮಂಗಳಾರತಿ ಮಾಡಿಸಿಕೊಂಡು ಬರ್ತೀನಿ. ನಾವೆಲ್ಲಾ ಮನೆಯಲ್ಲಿ ದೇವರ ಪ್ರಸಾದಾನ ಊಟ ಮಾಡೋಣ. ರಮೇಶನ ಕೈಯಲ್ಲಿ ಭೀಮಣ್ಣನಿಗೂ ಹೇಳಿಕಳಿಸೋಣ. ಅತ್ತಿಗೆ, ಏನಂತೀಯ, ನಿಂಬೆ ಹಣ್ಣಿನ ಚಿತ್ರಾನ್ನ, ಅಕ್ಕಿ ಕಡಲೇಬೇಳೆ ಪಾಯಸ ಮಾಡಿಬಿಡೋಣ. ಇವನಿಗೆ ಹಾಗಲಕಾಯಿ ಗೊಜ್ಜು ಅಂದ್ರೆ ಪಂಚಪ್ರಾಣ. ರಮೇಶನ್ನ ಕಳಿಸಿ ಹಾಗಲಕಾಯೀನ, ಇನ್ನೇನ ಬೇಕೋ ಅದನ್ನೆಲ್ಲಾ ತರಿಸೋಣ''- ಅಂತ ಅವತ್ತಿನ ಮಧ್ಯಾಹ್ನದ ಊಟದ ಕಾರ್ಯಕ್ರಮವನ್ನು ಅವಳು ನಿರ್ಧಾರ ಮಾಡಿಬಿಟ್ಟಳು.ಎಲ್ಲರೂ ತಮ್ಮ ತಮ್ಮ ಪಾಡಿಗೆ ತಾವು ಹೊರಟು ಹೋದರು. ನಾನು ಮನೆಯಿಂದ ಹೊರಗಡೆ ಹೋಗುವ ಮೊದಲು ಪದ್ಮಕ್ಕನಿಗೆ ಕೇಳಿದೆ ''ಪದ್ಮಕ್ಕ, ಪುಟ್ಟಿ ಎಲ್ಲೆ ಕಾಣಿಸ್ತಾ ಇಲ್ಲಾ?''- ಅಂತ. ಅದಕ್ಕೆ ಅವಳು ''ಇಲ್ಲೇ ಇದ್ದಳಲ್ಲೋ, ಹೊತ್ತಾರೇನೇ ಬಂದಿದ್ದಳು, ನೀನು ನಿದ್ರೆ ಹೊಡೀತಾ ಇದ್ದೆ. ಗೊರಕೆ ಹೊಡೀತಾ ಇದ್ದೆ. ಏಳೋ ಥರಾ ಏನೂ ಕಾಣಲಿಲ್ಲ. ಅವಳು ಸ್ವಲ್ಪ ಹೊತ್ತು ಕಾದಳು. ಸ್ಕೂಲಿಗೆ ಹೊತ್ತಾಗತ್ತೆ ಅಂತ ಹೊಂಟು ಹೋದಳು. ಮೂರು ಮೈಲಿ ನಡೀಬೇಕಲ್ಲಾ. ಸಾಯಂಕಾಲ ಬರುತ್ತಾಳೆ ಬಿಡು, ಸ್ಕೂಲ್ ಬಿಟ್ಟ ಮೇಲೆ''- ಅಂತ ಹೇಳಿದಳು. ಜೊತೆಗೆ ''ಏನು ಅಷ್ಟೊಂದು ವಿಚಾರಿಸಿ ಕೊಳ್ತಾ ಇದ್ದೀಯಾ, ಪುಟ್ಟೀನಾ? ಏನ್ ಸಮಾಚಾರ?''- ಅಂತ ನಗೆ ಚಾಟಿಕೆಯನ್ನು ಹಾರಿಸಿ, ನನ್ನ ಉತ್ತರವನ್ನು ನಿರೀಕ್ಷಿಸದೇ ಆ ಕಡೆ ಹೋದಳು. ನಾನು ಮನೆಯಿಂದ ಹೊರಬಿದ್ದೆ.</p>
<p>* * *</p>
<p>ಚೌಡೀಕಟ್ಟೆಯಲ್ಲಿ ಇದ್ದದ್ದು ಒಂದೇ ಪ್ರಾಥಮಿಕ ಶಾಲೆ. ಅದನ್ನ ಸ್ವಲ್ಪ ಬಡಾಯಿಸಿ, ಮಾಧ್ಯಮಿಕ ಶಾಲೆ ತನಕ ನಡೆಸುತ್ತಾ ಇದ್ದರು. ಪ್ರೌಢಶಾಲೆ ಓದುವವರೆಲ್ಲಾ ಹುಣಸೂರು ಕಡೆ ಹೋಗುವ ಮಾರ್ಗದಲ್ಲಿ, ಚೌಡೀಕಟ್ಟೆಯಿಂದ ಮೂರು ಮೈಲಿ ದೂರದಲ್ಲಿ ಇದ್ದ ರತ್ನಪುರೀಗೇ ಹೋಗಬೇಕಾಗಿತ್ತು. ರತ್ನಪುರೀಲೇ ಈ ಹೈಸ್ಕೂಲು, ಆಸ್ಪತ್ರೆ, ಒಂದು ಕಾನ್ವೆಂಟು, ಬ್ಯಾಂಕು ಎಲ್ಲಾ ಇರೋದು. ಡಾಕ್ಟರ್ ಶಾಪ್‍ಗೆ ಹೋಗ ಬೇಕಾದರೆ ಈ ಹೈಸ್ಕೂಲ್ ಮೂಲಕ ಹಾದು ಹೋಗಬೇಕಾಗಿತ್ತು. ಅಂತೂ ಮೊದಲು ಡಾಕ್ಟರ್ ಶಾಪ್‍ಗೆ ಹೋಗೋದು, ಆಮೇಲೆ ನಿನ್ನೆ ಸಿಗದ ಒಬ್ಬಿಬ್ಬರು ಸ್ನೇಹಿತರನ್ನು<br />ಭೇಟಿ ಮಾಡಿ ಬರೋದು ಅಂತ ಯೋಚನೆ ಮಾಡಿ, ನಾನು ಆ ಕಡೆ ಹೋದೆ.</p>
<p>ಚೌಡೀಕಟ್ಟೆ ತುದೀಲಿ, ಬನ್ನೇನಹಳ್ಳಿ ಹತ್ತಿರ ಹತ್ತಿರ ನಮ್ಮ ಮನೆ. ದೊಡ್ಡ ಎತ್ತರಕ್ಕೆ ನಿಂತ ನೀರಿನ ಟ್ಯಾಂಕ್ ಹತ್ತಿರ. ಅದಕ್ಕೇನೇ ನಮಗೆ ನೀರಿನ ತಾಪತ್ರಯ ಎಂದೂ ಕಂಡಿರಲಿಲ್ಲ. ನೀರು ನಮ್ಮ ಮನೆ ನಲ್ಲಿಗಳಲ್ಲಿ ಸಲೀಸಾಗಿ ಮೂರುಹೊತ್ತೂ ಸುರಿಯುತ್ತಲೇ ಇತ್ತು. ನಾವು ಹುಡುಗರೆಲ್ಲಾ ಹಗಲೂ ಸಂಜೆ ಆಟಾ ಆಡುತ್ತಾ ಇದ್ದದ್ದು ಆ ನೀರಿನ ಟ್ಯಾಂಕ್‍ನ ಕೆಳಗೇ, ಸುತ್ತಾಮುತ್ತಾನೇ. ಸುಮ್ಮನೇ ಆ ಕಡೆ ಹೋಗಿ, ಮೈದಾನದಲ್ಲಿ ಓಡಾಡಿ, ಮತ್ತೆ ರಸ್ತೆಗೆ ಇಳಿದೆ.</p>
<p>ಬನ್ನೇನಹಳ್ಳಿಯಿಂದ ಪೋಸ್ಟ್‍ಮ್ಯಾನ್ ಸೈಕಲ್ ಮೇಲೆ ಬರ್ತಾ ಇದ್ದ. ನನ್ನನ್ನ ಗುರುತು ಹಿಡಿದ. ಕೆಳಗೆ ಇಳಿದು, ''ಏನಪ್ಪಾ, ಯಾವಾಗ ಬಂದೆ ಊರಿಗೆ? ನಿನ್ನ ನೋಡಿ, ಬೇಜಾನ್ ದಿನಾ ಅಯ್ತು'' ಅಂದ. ''ಹನುಮಂತಾನೂ ನೀನೂ ಇದ್ದಾಗ ನಿಮ್ಮ ಮನೇಗೆ ಯಾಪಾಟಿ ಪೋಸ್ಟು, ಯಾವುದ್ ಯಾವುದೋ ಮ್ಯಾಗಜೆ಼ೈನೂ ಕಾಗದ ಎಲ್ಲೆಲಿಂದಲೋ ಬರ್ತಾ ಇದ್ವಲ್ಲಾ, ನಾನೇ ತಂದ್ ಕೊಡ್ತಾ ಇದ್ನಲ್ಲಾ, ಅದೆಲ್ಲಾ ನಿಂತು ಹೋಗಿ ಎಷ್ಟೊಂದ್ ದಿನಾ ಆದ್ವು. ಈಗ ಎಲ್ಲಿದ್ದೀಯಪ್ಪಾ? ಹನುಮಂತಪ್ಪ ಎಲ್ಲವ್ನೆ?'' ಅಂತ ಕೇಳಿದ.</p>
<p>ನಾನು ಸಂಕ್ಷೇಪವಾಗಿಯೇ ಉತ್ತರ ಕೊಟ್ಟು, ಆ ಅಂಚೆಪೇದೆಯ ಯೋಗಕ್ಷೇಮ ವಿಚಾರಿಸಿದೆ. ಚೌಡೀಕಟ್ಟೆಯಲ್ಲಿ ಇರುವ ಮನೆಗಳಿಗೆಲ್ಲಾ 'ಚೌಡೀಕಟ್ಟೆ, ಬನ್ನೇನಹಳ್ಳಿ ಪೋಸ್ಟ್, ಹುಣಸೂರು ತಾಲ್ಲೂಕ್, ಮೈಸೂರು ಜಿಲ್ಲೆ' ಅಂತಾನೇ ವಿಳಾಸ. ಹನುಮಣ್ಣಾನೂ ನಾನೂ ನಮ್ಮ ಮನೆ ರಸ್ತೆ ಹೆಸರು, ಜೊತೆಗೆ ಪಿನ್ ಕೋಡ್ ಸಹ ಸೇರಿಸಿ ಬರೀತಾ ಇದ್ದುದನ್ನ ನೋಡಿ, ಬರುತ್ತಿದ್ದ ಎಲ್ಲಾ ಲಕೋಟೆಗಳ ಮೇಲೂ ಆ ರೀತಿ ವಿವರವಾದ ವಿಳಾಸ ಇರುತ್ತಿದ್ದುದನ್ನು ನೋಡಿ, ''ನೀವೊಬ್ಬರೇ ಕಣಪ್ಪಾ ಚೌಡೀಕಟ್ಟೇಲಿ, ಯಾಕೆ ಈ ಅಸುಪಾಸಿನಲ್ಲೆಲ್ಲಾ ಅಡ್ರೆಸ್ ಹೇಗೆ ಬರೀಬೇಕು ಅಂತ ತಿಳಿದುಕೊಂಡಿರೋ ಭೇಷ್ ಜನಾ'' ಅಂತ ಈ ಪೋಸ್ಟ್‍ಮ್ಯಾನ್ ನಮ್ಮನ್ನ ಹೊಗಳುತ್ತಿದ್ದುದೂ ಉಂಟು.</p>
<p>ಸ್ವಲ್ಪ ದೂರ ಜೊತೆಗೆ ಬಂದ ಅಂಚೆಪೇದೆ ಬೇರೆ ರಸ್ತೆಗೆ ಹೊರಳಿದ. ನಾನು ಚೌಡೀಕಟ್ಟೆಯ ರಾಜಬೀದಿಯಲ್ಲಿ ಸಂಚಾರ ಮುಂದುವರಿಸಿದೆ.</p>
<p>ಈ ಐದಾರು ವರ್ಷಗಳಲ್ಲಿ ನಮ್ಮ ಹಳ್ಳಿ ಎಷ್ಟೊಂದು ಬದಲಾಗಿ ಹೋಗಿದೆ ಅನ್ನೋದು ನನ್ನ ಗೋಚರಕ್ಕೆ ಬಂತು. ದೇಶಕ್ಕೆ ದೇಶವೇ ಎಷ್ಟೊಂದು ಪ್ರಗತಿಹೊಂದಿ ಬದಲಾಯಿಸುತ್ತಿರುವಾಗ ಅದರ ಪ್ರಭಾವ ಮೈಸೂರಿನಂತಹ ದೊಡ್ಡ ನಗರದ ಸಮೀಪದಲ್ಲೇ ಇರೋ ನಮ್ಮ ಹಳ್ಳಿಗೂ ತಟ್ಟದೇ ಇರುತ್ಯೇ? ಸೌಲಭ್ಯಗಳು ಸೌಕರ್ಯಗಳು ಈಗ ಎಷ್ಟೆಷ್ಟು ಹೆಚ್ಚಾಗಿ ಬಿಟ್ಟಿವೆ ಅಂದರೆ ಕೆಲವು ಸಲ ಸ್ವಲ್ಪ</p>
</h೬>
<p>೪೦<br /><em>ತಿರುಗಾಟ<br />ತಿರುಗಾಟ</em><br />೪೧</p>
<p><h೬>ಹೆದರಿಕೆ ಹುಟ್ಟಿಸೋವಷ್ಟು ಅವು ಆಗಿಬಿಟ್ಟಿವೆಯೇನೋ ಅನ್ನಿಸಿಬಿಡುತ್ತೆ ಒಂದೊಂದು ಸಲ. ಅಂತೂ ಇತ್ತಲಾಗಿ ಹಳ್ಳಿ ಅಲ್ಲ, ಅತ್ತಲಾಗಿ ಊರು ಅಲ್ಲ, ನಗರ ಅಂತೂ ಅಲ್ವೇ ಅಲ್ಲ ಹೀಗೆ ಒಂದು ಸರಿಯಾದ ವ್ಯವಸ್ಥೆ ಇಲ್ಲದ ರೀತಿನಲ್ಲಿ ಅವ್ಯವಸ್ಥಿತವಾಗಿ ಹೇಗೆ ಹೇಗೋ ಬೆಳೆಯುತ್ತಾ ಇದೆ, ನಮ್ಮ ಚೌಡೀಹಳ್ಳಿ. ಜನ ಜಾಸ್ತಿ, ವಾಹನ ಸಂಚಾರ ಜಾಸ್ತಿ ಆದರೆ, ರಸ್ತೆಗಳು ಬಹಳ ಚಿಕ್ಕವು. ಚರಂಡಿಗಳು ಸರಿಯಾಗಿಲ್ಲ. ಸ್ವಚ್ಛತೆ ಕಡೆ ಜನಕ್ಕೆ ಗಮನ ಇಲ್ಲ. ಹಳ್ಳಿ ಚಿಕ್ಕದಾದರೂ ಎಲ್ಲೆಲ್ಲಿ ನೋಡಿದರೂ ಎಷ್ಟೊಂದು ಕಸ, ಧೂಳು. ಹೀಗೆ ಬಿಟ್ಟರೆ ಮುಂದೆ ನಮ್ಮ ಹಳ್ಳಿಗೆ, ಇಲ್ಲಿರೋ ಜನಕ್ಕೆ ತುಂಬಾ ತೊಂದರೆ ಆಗೋದಂತೂ ನಿಶ್ಚಿತ ಅಂತ ನಾನು ನಡಕೊಂಡು ಹೋಗ್ತಾ ಇದ್ದಾಗ ಅನ್ನಿಸ್ತಾ ಇತ್ತು.ಹುಣಸೂರಿಂದ ಬಂದ ಸರ್ಕಾರೀ ಬಸ್ ರಸ್ತೆಯಲ್ಲಿ ಬಂತು; ನಾನು ಪಕ್ಕಕ್ಕೆ ಸರಿದೆ. ಅದು ಧೂಳೆಬ್ಬಿಸಿಕೊಂಡು ಮುಂದೆ ಹೋಯಿತು. ಪಕ್ಕಕ್ಕೆ ಸರಿದ್ರೇನೇ ಬಚಾವು, ಅಷ್ಟು ಇಕ್ಕಟ್ಟಿನ ರಸ್ತೆ. ನಾನಿಲ್ಲಿ ಇದ್ದಾಗಲೇ ಅಲ್ವಾ ಆ ದಿನ, ಒಂದು ಹಳೇ ಟಿ.ವಿ.ಎಸ್. ಮೋಟಾರ್ ಬೈಕ್ ಹತ್ತಿಕೊಂಡು ಆ ಕಡೆಯಿಂಡ ಬರ್ತಾ ಇದ್ದ ನಮ್ಮ ಊರಿನವನೇ ಸಿದ್ದ. ಈ ಥರಾ ಬಸ್ ಬಂದಾಗ ಪಕ್ಕಕ್ಕೆ ಹೋಗೋದಕ್ಕೆ ಹೋಗಿ, ಪಕ್ಕದ ಮೋರಿಗೆ ಬಿದ್ದು, ಜೋರಾಗಿ ಪೆಟ್ಟು ಬಿದ್ದು, ಆಸ್ಪತ್ರೆ ಸೇರಿ ಆ ಮೇಲೆ ಪ್ರಾಣ ಬಿಟ್ಟಿದ್ದು. ಅದೆಲ್ಲಾ ಈಗ ನೆನಪಿಗೆ ಬಂತು.</p>
<p>ಒಂದೆರಡು ಖಾಲಿ ಆಟೋಗಳು ನಾನು ನಡೆದು ಹೋಗುತ್ತಿದ್ದುದನ್ನ ಕಂಡು ಹಾರ್ನ್ ಮಾಡಿ, ನಾನು ಹತ್ತುವುದಿಲ್ಲವೆಂದು ಗೊತ್ತಾದಾಗ ನಿಲ್ಲದೆ ಮುಂದೆ ಹೋದವು. ಎಲ್ಲಾ ಬ್ಯಾಕ್ ಇಂಜಿನ್ ಗಾಡಿಗಳೇ, ಹತ್ತುವವರಿಗೆ ಸುಲಭ, ಎತ್ತಿ ಕಾಲಿಟ್ಟು ಗಾಡಿಯೊಳಗೆ ಹೋಗಿ ಕೂರಬೇಕಾಗಿಲ್ಲ ಈ ಆಟೋಗಳಲ್ಲಿ, ಎಂಬುದನ್ನ ಗಮನಿಸಿದೆ. ಗ್ಯಾಸ್ ಸಿಲಿಂಡರ್‍ನ ಇನ್ನೂ ಇವರುಗಳು ಹಾಕಿಸಿಲ್ಲ; ಡ್ರೈವರ್ ಸೀಟಿನ ಕೆಳಗಡೆ ಒಂದು ಸಿಲಿಂಡರ್ ಇಟ್ಟುಕೊಳ್ಳೋದು ಸಾಮಾನ್ಯ. ಹಿಂದುಗಡೆ ಎರಡು ಗ್ಯಾಸ್ ಸಿಲಿಂಡರ್ ಇಟ್ಟುಕೊಳ್ಳಬಹುದು, ಸುಲಭವಾಗಿ. ಒಂದು ಸಿಲಿಂಡರ್ ಏನಿಲ್ಲ ಅಂದರೂ ಇನ್ನೂರೈವತ್ತು ಕಿಲೋಮೀಟರು ತನಕ ಖಾಲಿ ಅಗೋಲ್ಲ. ಈ ಕೆಟ್ಟ ಡೀಸಲ್‍ನಿಂದ ಅಗೋ ವಾಯುಮಾಲಿನ್ಯವೂ ಇರೋಲ್ಲ- ಹೀಗೆಲ್ಲ ಯೋಚಿಸುತ್ತಾ ನಡೆದೆ.</p>
<p>ಮಿಲಿಟರಿ ಟ್ರಕ್ ಒಂದು ಬಂದಾಗ ನಾನು ಮತ್ತೆ ಪಕ್ಕಕ್ಕೆ ಸರಿದೆ. ಈ ತರಹೆಯ ಗಾಡಿಗಳಿಗೆಲ್ಲಾ ರಸ್ತೆಯಲ್ಲಿ ಸ್ವಲ್ಪ ಜಾಸ್ತಿ ಜಾಗಾನೇ ಬೇಕು. ನಮ್ಮ ಚೌಡೀಕಟ್ಟೇಲಿ ಇರುವ ರಿಟೈರ್ಡ್ ಮಿಲಿಟರಿ ಜನಗಳಿಗೆ, 'ಜವಾನ್'ಗಳಿಗೆ ಅವರ ಬಂಧುಗಳಿಗೆ ಎರಡು ಮೂರು ತಿಂಗಳಿಗೊಮ್ಮೆ ರಿಯಾಯಿತಿ ದರದಲ್ಲಿ ಸೋಪು, ಸೆಂಟು, ಎಣ್ಣೆ,<br />ಟೂತ್‍ಪೇಸ್ಟು, ಬಿಸ್ಕತ್ತು, ಬಟ್ಟೆ ಹೀಗೆ ಏನೇನೋ ಸಪ್ಲೈ ಮಾಡ್ತಾರಲ್ಲ ಅವುಗಳನ್ನು ತರೋ ಮಿಲಿಟರಿ ಟ್ರಕ್ ಅದು. ಅವರ ಸಾಹಸದ ಕಥೆಗಳನ್ನ ಕೇಳಿದಾಗ, ನಾನೂ ಮಿಲಿಟರಿಗೆ ಸೇರಿ ಬಿಡಬಾರದೇಕೆ ಎಂಬ ವಿಚಾರಾನೂ ನನಗೆ ಹಿಂದೆ ಬಂದಿದ್ದುಂಟು.</p>
<p>ಎಡಗಡೆ ದೂರದಲ್ಲಿ ಇರುವ ಊರಿನ ಅಧಿಷ್ಠಾತ್ರಿ ದೇವತೆ ಚೌಡೇಶ್ವರಿಯ ದೇವಸ್ಥಾನ ರಸ್ತೆಯಿಂದಲೇ ಕಾಣಿಸಿತು. ಕೈಮುಗಿದು ಮುಂದೆ ಹೋದೆ. ಬಲಗಡೆ ಪ್ರೈಮರಿ ಸ್ಕೂಲ್ ಹಿಂದೆ ಇದ್ದಂತೆಯೇ ಸುಣ್ಣ ಬಣ್ಣ ಕಾಣದೆ ನಿಂತಿತ್ತು. 'ಇದು ನಮ್ಮೂರ ಶಾಲೆ' ಎಂಬ ದೊಡ್ಡಕ್ಷರದ ಬರಹ ಮಾತ್ರ ಕಾಂಪೌಂಡನ್ನ ಅಲಂಕರಿಸಿತ್ತು. ನಂತರ ನಡೆದು ಹೋಗುತ್ತಿದ್ದಾಗ ರಸ್ತೆಯಿಂದಲೇ ಕಾಣಿಸಿದ್ದು ಬಲಗಡೆ ದೂರದಲ್ಲಿದ್ದ ಮಾರಮ್ಮನ ಗುಡಿ, ಆಮೇಲೆ ಬಸವಣ್ಣನ ಗುಡಿ.</p>
<p>ಬಸವೇಶ್ವರನ ದೇವಾಲಯಕ್ಕೇ ನಾನು ಹೆಚ್ಚು ಹೆಚ್ಚಾಗಿ ಹೋಗ್ತಾ ಇದ್ದದ್ದು. ನಮ್ಮ ಮನೆಯವರೆಲ್ಲಾ ಮನೆ ಒಕ್ಕಲು ಚೌಡಮ್ಮನ ದೇವಸ್ಥಾನಕ್ಕೆ ಹೆಚ್ಚು ಹೋಗ್ತಾ ಇದ್ದರೆ, ನಾನು ಹೋಗ್ತಾ ಇದ್ದದ್ದು ಇಲ್ಲಿಗೇನೇ. ಈ ದೇವಸ್ಥಾನದ ಬಗ್ಗೆ ಏನೇನೋ ಕಥೆಗಳನ್ನ ಹೇಳುತ್ತಾ ಇದ್ದರು. ಹೊರಗಡೆ ಬಸವಣ್ಣನ ವಿಗ್ರಹ ಇದೆಯಲ್ಲಾ, ಅದರ ತಲೆ ಕತ್ತರಿಸಿ ಮತ್ತೆ ಅಂಟಿಸಿ ಕೂರಿಸಿದ ಹಾಗೆ ಇರೋದಕ್ಕೆ ಒಂದು ಕತೆ ಹೇಳ್ತಾ ಇದ್ದರು:</p>
<p>ಒಳಗಡೆ ಇರೋ ಈಶ್ವರನ ಲಿಂಗಕ್ಕೆ ಹಾಕಿರೋ ಆಭರಣಗಳನ್ನ ಕದ್ದುಕೊಂಡು ಹೋಗೋದಕ್ಕೆ ಯಾರೋ ಕಳ್ಳರು ಒಂದು ಅಮವಾಸ್ಯೆ ರಾತ್ರೆ ಬಂದು ಬೀಗ ಒಡೆದು ಒಳಗೆ ನುಗ್ಗಿದ್ದರಂತೆ. ಅವರು ಹೊರಗೆ ಹೋಗೋವಾಗ, ಈ ಕಲ್ಲಿನ ನಂದಿ ಬಸವ ಎದ್ದು, ಅವರನ್ನ ಅಡ್ಡಗಟ್ಟಿ ತಡೆದು ನಿಲ್ಲಿಸಿದನಂತೆ. ಆವಾಗ ಆ ಕಳ್ಳರಲ್ಲಿ ಒಬ್ಬ, ತನ್ನ ಸೊಂಟದಿಂದ ಕತ್ತೀನ ಸೆಳೆದು, ಕತ್ತಿಯಿಂದ ಈ ಬಸವನ ಕತ್ತನ್ನ ಒಂದೇ ಏಟಿಗೆ ಕತ್ತರಿಸಿ ಹಾಕಿದನಂತೆ. ಆದರೂ ಹೆದರಿ, ಕದ್ದಿದ್ದ ಆಭರಣಗಳನ್ನೆಲ್ಲಾ ಅಲ್ಲೇ ಬಿಸಾಡಿ ಕಳ್ಳರು ಪರಾರಿ ಆಗಿದ್ದರಂತೆ. ಬೆಳಗ್ಗೆ ಪೂಜಾರಿ ಬಂದು ನೋಡ್ತಾನೆ- ದೇವಸ್ಥಾನದ ಬೀಗ ಒಡೆದಿದೆ, ಬಾಗಿಲು ತೆರೆದಿದೆ, ಬಾಗಿಲಲ್ಲೇ ದೇವರ ಆಭರಣಗಳೆಲ್ಲಾ ಚೆಲ್ಲಾಪಿಲ್ಲಿಯಾಗಿ ಹರಡಿ ನೆಲದಮೇಲೆ ಬಿದ್ದಿವೆ. ಕಡಿದ ಬಸವನ ತಲೆಯೂ ನೆಲದಮೇಲೆ ಬಿದ್ದಿದೆ. ನಂದಿಯ ದೇಹದಲ್ಲಿ, ತಲೆಯಿದ್ದ ಜಾಗದಲ್ಲಿ ರಕ್ತ ತೊಟ್ಟಿಕ್ತಾ ಇದೆ.</p>
<p>ಪೂಜಾರಿಗೆ ದಿಗ್ಭ್ರಮೆ ಆಗಿಹೋಯ್ತು. ಏನು ಮಾಡಬೇಕೂಂತಾನೇ ತೋಚಲಿಲ್ಲ. ಆದರೂ ಅವನು ಮಾಡಿದ ಮೊದಲ ಕೆಲಸ ಏನು ಅಂದ್ರೆ, ಆ ಬಸವನ ತಲೆಯನ್ನ ತನ್ನ ಕೈಲಿ ತೆಗೆದುಕೊಂಡು, ಅದನ್ನ ಅದರ ದೇಹಕ್ಕೆ, ಮೊದಲಿದ್ದ ಜಾಗದಲ್ಲೇ ಜೋಡಿಸಿದ್ದು. ಅದೇನು ಪವಾಡಾನೋ ಏನೋ, ಜೋಡಿಸಿದ ಕೂಡಲೇ ಆ ತಲೆ</p>
</h೬>
<p>೪೨<br /><em>ತಿರುಗಾಟ<br />ತಿರುಗಾಟ</em><br />೪೩</p>
<p><h೬>ಅಲ್ಲೇ ಅಂಟಿ ಹೋಯ್ತಂತೆ, ಅಲ್ಲಿಂದ ಮುಂದೆ ಆ ಭಾಗದಿಂದ ರಕ್ತ ಸುರಿಯೋದೂ ನಿಂತು ಹೋಯ್ತಂತೆ. ಆದರೆ ಹಾಗೆ, ಅಂಟಿಸಿದ ಜಾಗದಲ್ಲಿ, ಕತ್ತಿನ ಸುತ್ತ, ಒಂದು ಗೆರೆ ಅಂತೂ ಉಳಿದು ಬಿಟ್ಟಿರೋದು ಅದೇ ಕಾರಣಕ್ಕಂತೆ. ಅಂತೆ, ಕಂತೆ.ಒಳಗೆ ಬಂದ ಮೇಲೆ ಆ ಪೂಜಾರಿ ಗಮನಿಸಿದ್ದು, ಅಲ್ಲಿದ್ದ ಲಿಂಗ ಮೊದಲಿದ್ದುದಕ್ಕಿಂತ ಕೊಂಚ ಎತ್ತರಕ್ಕೆ ಮೇಲಕ್ಕೆ ಬಂದಿರೋದು. ತೊಗೊಳಪ್ಪ, ಅವತ್ತಿನಿಂದ ಶುರುವಾಯ್ತು ಆ ಕಲ್ಲಿನ ಲಿಂಗ ಬೆಳೆಯೋದಕ್ಕೆ. ಅದು ಉದ್ಭವ ಲಿಂಗವಂತೆ. ಆದರೆ, ಈ ಘಟನೆ ನಡೆದಾಗಿನಿಂದ ಕ್ರಮೇಣ ಬೆಳೆಯೋದಕ್ಕೆ ಪ್ರಾರಂಭಿಸಿ, ಈಗ ಪೀಠದಮೇಲೆ ಇಷ್ಟೆತ್ತರಕ್ಕೆ ಬೆಳೆದು ನಿಂತಿದೆಯಂತೆ.</p>
<p>ನಮ್ಮ ಹನುಮಣ್ಣನಿಗೆ ಈ ಪವಾಡದ ಕತೆಗಳಲ್ಲಿ ನಂಬಿಕೆ ಇರಲಿಲ್ಲ. ಬಸವನ ಕತ್ತು ಕತ್ತರಿಸಿಕೊಂಡು ಅಂಟಿರುವುದಕ್ಕೆ ಅವನು ಊಹಿಸಿ ಕೊಡುವ ಕಾರಣವೇ ಬೇರೆ. ಲಿಂಗ ಬೆಳೆದಿದೆ ಎನ್ನುವುದನ್ನೂ ನಂಬದ ಅವನು, ''ಹಿಂದೆ ಎಷ್ಟಿತ್ತು ಅಂತ ಯಾರು ದಾಖಲೆ ಮಾಡಿದ್ದಾರೆ, ಎಲ್ಲಾ ಅಂತೆ ಕಂತೆಗಳು. ಈಗ ಸ್ವಲ್ಪ ಎತ್ತರಕ್ಕೆ ಏರಿದಂತೆ ಕಂಡರೂ, ಕಲ್ಲಿನ ಬಂಡೆಯಮೇಲೆ ಆ ಲಿಂಗವನ್ನು ಪೀಠದ ಸಮೇತ ಸ್ಥಾಪಿಸಿದ್ದಾರಲ್ಲಾ, ಆ ಕಲ್ಲಿನ ಬಂಡೆಯ ಕೆಳಗೆ ಭೂಮಿಯಲ್ಲಿ ಏನೋ ಸಣ್ಣ ಪ್ರಮಾಣದಲ್ಲಿ ಅನಿಲಗಳ ಒತ್ತಡ ಶುರುವಾಗಿ, ಕಲ್ಲಿನ ಬಂಡೆ ಮೇಲೆ ಸ್ವಲ್ಪಸ್ವಲ್ಪವಾಗಿ ಮೇಲೇಳುತ್ತಿರಬೇಕು''- ಎಂದು ನಮಗೆ ಅರ್ಥವಾಗದ ಏನೇನೋ ವೈಜ್ಞಾನಿಕ ಸಮಜಾಯಿಷಿಗಳನ್ನು ಅವನು ಕೊಡುತ್ತಿದ್ದ.</p>
<p>ಹುಡುಗನಾಗಿದ್ದ ನನ್ನನ್ನ ಬಹುಶಃ ಆಕರ್ಷಿಸಿದ್ದು ಈಗಿರುವ ಅಲ್ಲಿಯ ಅರ್ಚಕ ಜಂಗಮ ಆರಾಧ್ಯರೇ ಇರಬೇಕು. ವಚನಗಳನ್ನ ಹೇಳುತ್ತಾ ಅವರು ಶ್ರದ್ಧೆಯಿಂದ ಪೂಜೆ ಮಾಡುತ್ತಾ ಇದ್ದರು. ''ಸಮಯ ಸಿಕ್ಕಾಗೆಲ್ಲಾ ಬಂದವರಿಗೆ ಶಿವಶರಣರ ವಚನಗಳನ್ನ ವಿವರಿಸಿ ಹೇಳುತ್ತಾ ಇದ್ದರು, ವಚನಗಳ ಅರ್ಥ ವಿವರಣೆ ಇರುವ ಪುಸ್ತಕಗಳನ್ನ ಇಷ್ಟಪಟ್ಟ ನನಗೆ ಓದಿ ಹಿಂದಿರುಗಿಸಲು ಕೊಡುತ್ತಾ ಇದ್ದರು, ದೇವಸ್ಥಾನವನ್ನ ಸ್ವಚ್ಛವಾಗಿ ಇಟ್ಟುಕೊಂಡಿದ್ದರು''- ಇವೂ ಸಹ ಆ ಸೆಳೆತಕ್ಕೆ ಪುಷ್ಟಿಕೊಟ್ಟ ಕಾರಣಗಳು ಆಗಿದ್ದವೋ ಏನೋ.</p>
<p>ಹಾಗೇ ಮುಂದೆ ಬಂದಾಗ, ಬಲಗಡೆ ಹೆಂಗಸರೇ ನಡೆಸುತ್ತಿದ್ದ ಹಾಲಿನ ಡೈರಿ ದೂರದಿಂದಲೇ ಕಾಣಿಸಿತು. ಇದು ನಮ್ಮ ಚೌಡೀಕಟ್ಟೆಯ ಒಂದು ವೈಶಿಷ್ಟ್ಯ. ಯಾರೋ ಪುಣ್ಯಾತ್ಮರು ಒಳ್ಳೆಯ ಯೋಚನೆ ಮಾಡಿ, ಈ ಯೋಜನೆಯನ್ನ ಕಾರ್ಯರೂಪಕ್ಕೆ ತಂದರು. ಹಸು, ಎಮ್ಮೆ ಕೊಂಡುಕೊಳ್ಳೋದಕ್ಕೆ ಬ್ಯಾಂಕ್‍ನವರು ಮನೆ ಹೆಂಗಸರಿಗೆ ಸಾಲಕೊಡೋದು. ಕೊಟ್ಟ ಸಾಲಕ್ಕೆ ಆ ಹಸು ಎಮ್ಮೆಗಳೇ ಆಧಾರ. ಕರೆದಿದ್ದ ಹಾಲನ್ನೆಲ್ಲಾ ಆ ಹೆಂಗಸರು ಬೆಳಗ್ಗೆ ಬೆಳಗ್ಗೇನೇ ತಂದು, ಇಲ್ಲಿನ ಹೆಂಗಸರೇ ನಡೆಸುವ, ಈ<br />'ಚೌಡೇಶ್ವರೀ ಕ್ಷೀರಕೇಂದ್ರ'ಕ್ಕೆ ತಂದು ಕೊಟ್ಟಬಿಡಬೇಕು. ಈ ಹಳ್ಳೀಯಲ್ಲಿ, ಪಕ್ಕದ ಬನ್ನೇನಹಳ್ಳೀಲಿ, ರತ್ನಪುರೀಲಿ, ಹುಣಸೂರಿನಲ್ಲಿ ಹೀಗೆ ಸುತ್ತಾಮುತ್ತಾ ಹಾಲಿನ ವಿತರಣೆಯನ್ನ ಈ ಡೈರಿಯವರೇ ನೋಡಿಕೊಳ್ಳೋದು. ತಂದು ಕೊಟ್ಟ ಹಾಲಿನ ಹಣ ಸಾಲದ ಬಾಬ್ತು ಪಾವತಿ ಮಾಡಿಕೊಳ್ಳೋದು. ಸಾಲ ಎಲ್ಲಾ ತೀರಿದ ಮೇಲೇನೆ ಕೊಟ್ಟ ಹಾಲಿಗೆ ನಗದು ಹಣ ಸಿಗೋದು. ವಿತರಣೆ ವ್ಯವಸ್ಥೆಯೇನೋ ಗಂಡಸರದ್ದು, ಆದರೆ ಶೇಖರಣೆ, ನಿರ್ವಹಣೆಯೆಲ್ಲಾ ಸ್ತ್ರೀಶಕ್ತಿಯ ಬಲದಿಂದಲೇ. ಅದರಲ್ಲಿ ಗಂಡಸರು ತಲೆಹಾಕುವಂತೆ ಇಲ್ಲ. ಸುಸೂತ್ರವಾಗಿ ನಡೆದುಕೊಂಡು ಬರುತ್ತಿತ್ತು ಈ ಸ್ತುತ್ಯರ್ಹ ಯೋಜನೆ.</p>
<p>ಹಾಗೇ ಮುಂದೆ ಬಂದಮೇಲೆ, ಹಳ್ಳಿಯ ಸರಹದ್ದಿನಲ್ಲಿ ನೆಟ್ಟ 'ಕರೀಕಲ್ಲಿ'ನ ಬಳಿ ಬಂದೆ. ಬಹಳ ವರುಷಗಳ ಹಿಂದೆ ನಮ್ಮ ಚೌಡೀಕಟ್ಟೆಯ ಜನರೆಲ್ಲರ ನಿತ್ಯಜೀವನದಲ್ಲಿ ಈ ಕರೀಕಲ್ಲು ಬಹಳ ಮಹತ್ವದ್ದಾಗಿತ್ತು. ಒಂದು ತರಹಾ ಇದು ನಮ್ಮ ಹಳ್ಳಿಗೇ 'ಲಕ್ಷ್ಮಣ ರೇಖೆ'ಯಂತೆ ಕಾವಲಾಗಿ ನಿಂತಿತ್ತು. ಬೇರೆ ಗ್ರಾಮದವರು ನಮ್ಮ ಹಳ್ಳಿಯವರೊಂದಿಗೆ ಸಂಬಂಧ ಬೆಳಸಲು ಮೊದಲ ಬಾರಿ ಬಂದಾಗ, ಅವರೆಲ್ಲ ಈ ಕರೀಕಲ್ಲಿನ ಆ ಕಡೆಯೇ ನಿಂತು, ಈ ಕಡೆ ಬಂದು ನಿಂತ ಬೀಗ ಬೀಗಿತಿಯರು ಶಾಸ್ತ್ರೋಕ್ತವಾಗಿ ಎದುರುಗೊಂಡ ಮೇಲೇನೇ ಎರಡೂ ಪಕ್ಷದವರು ಊರೊಳಗೆ ಪ್ರವೇಶಮಾಡುತ್ತಿದ್ದುದು. ಕರೀಕಲ್ಲಿನ ಈ ಕಡೆ ಮತ್ತು ಆ ಕಡೆ ಜಮಖಾನ ಹಾಸಿಕೊಂಡು ಅದರಮೇಲೆ ಮಕ್ಕಳು ಮರಿಯೆಲ್ಲಾ ಕುಳಿತುಕೊಂಡು, ಮೊದಲು ಬಂದವರು ತಡವಾಗಿ ಬರುತ್ತಿದ್ದ ಇನ್ನೊಂದು ಕಡೆಯ ಬೀಗರಿಗಾಗಿ ಕಾಯುತ್ತಿದ್ದ ಪ್ರಸಂಗಗಳನ್ನ ನಾನು ಚಿಕ್ಕವನಾಗಿದ್ದಾಗ ಹೋಗಿ ನೋಡಿದ್ದೆ.</p>
<p>ನಮ್ಮ ಹಳ್ಳಿಯವರೇ ಆಗಿರಲಿ, ಹೊರ ಊರಿನವರೇ ಆಗಿರಲಿ, ಅವರು ಯಾರಾದರೂ ಸತ್ತು ಹೋದರು ಅನ್ನಿ, ಅವರು ಎಷ್ಟೇ ಪ್ರಮುಖ ವ್ಯಕ್ತಿಯಾಗಿರಲಿ, ಅವರ ಶವವನ್ನು ಹೊರ ಊರಿಂದ ನಮ್ಮ ಹಳ್ಳಿಗೆ ತರುವಂತಿರಲಿಲ್ಲ; ಏನೋ ಕಾರಣಕ್ಕೆ ತರಲು ಇಚ್ಛಿಸಿದರೆ, ಆ ಶವವನ್ನು ಈ 'ಕರೀಕಲ್ಲಿ'ನವರೆಗೆ ಮಾತ್ರಾ ತಂದು, ಈ ಕಲ್ಲಿನ ಆ ಕಡೆಯೇ ಇರಿಸಿ, ಊರ ಜನರು ಹೆಣದ ಮುಖ ನೋಡಿಹೋಗಲು ಏರ್ಪಾಟು ಮಾಡಬಹುದಾಗಿತ್ತು. ಸ್ಮಶಾನವಂತೂ ಊರ ಹೊರಗೇ ಆ ಬದಿಯೇ ಇತ್ತಲ್ಲ, ಹಾಗಾಗಿ ತಂದ ಶವವನ್ನು ಅತ್ತ ತೆಗೆದುಕೊಂಡು ಹೋಗಿ ಅಂತ್ಯಕ್ರಿಯೆ ಮಾಡಿಬಿಡುತ್ತಿದ್ದರು. ಶವವನ್ನು ಕರೀಕಲ್ಲಿನಿಂದ ಒಳಕ್ಕೆ ತಂದರೆ ಹಳ್ಳಿಗೆ ಒಳ್ಳೆಯದಾಗುವುದಿಲ್ಲ; ಚೌಡಮ್ಮ ಮುನಿಸಿಕೊಳ್ಳುತ್ತಾಳೆ- ಎಂಬ ನಂಬಿಕೆ ದೃಢವಾಗಿದ್ದು, ಯಾರೂ ಈ ನಿಯಮವನ್ನು ಮುರಿಯುತ್ತಿರಲಿಲ್ಲ. ''ರೋಗ ರುಜಿನಗಳು ಹೊರ ಊರಿನಿಂದ ನಮ್ಮ ಹಳ್ಳಿಗೆ ಬಾರದಿರಲಿ''- ಎಂದು ಹಿಂದಿನವರು ಮುಂದಾಲೋಚನೆ</p>
</h೬>
<p>೪೪<br /><em>ತಿರುಗಾಟ<br />ತಿರುಗಾಟ</em><br />೪೫</p>
<p><h೬>-ಯಿಂದ ಮಾಡಿದ್ದು ಈ ನಿಯಮ, ಅಷ್ಟೇ; ಸತ್ತವರನ್ನು ಊರೊಳಗೆ ತಂದರೆ ದೇವರಿಗೇಕೆ ಕೋಪ? ಹಾಗೆ ನೋಡಿದರೆ ದೇವರಿಲ್ಲದ ಜಾಗವಾದರೂ ಎಲ್ಲಿದೆ? ಸ್ಮಶಾನದಲ್ಲೂ ಅವನು ಇಲ್ಲವೇನು?''- ಎಂದು ಹನುಮಣ್ಣ ಇದಕ್ಕೂ ಪ್ರಶ್ನೆ ಕೇಳಿ ಜನರ ವಿರೋಧ ಕಟ್ಟಿಕೊಳ್ಳುತ್ತಿದ್ದ.ನಮ್ಮ ರೈತಾಪಿ ಜನ ಈ ಕರೀಕಲ್ಲಿನ ಹೊರಗೆ ಇರುವ ಹೊಲಗದ್ದೆಗಳಿಗೆ ನೊಗ ಎತ್ತುಗಳನ್ನು ತೆಗೆದುಕೊಂಡು ಹೋಗುವ ದಿನಗಳು ಇರುತ್ತಿದ್ದವಲ್ಲ. ಆವಾಗಲೆಲ್ಲಾ ತಮ್ಮ ಎತ್ತುಗಳಿಗೆ ನೊಗ ಕಟ್ಟಿ ಹೊಡೆದುಕೊಂಡು ಹೋಗುತ್ತಿದ್ದುದು ಈ ಕರೀಕಲ್ಲನ್ನು ದಾಟಿದ ಮೇಲೇನೇ. ಅಲ್ಲಿಯವರೆಗೆ ಎತ್ತುಗಳ ಕತ್ತಿಗೆ ನೊಗ ಕಟ್ಟಿ ಕರೆತರುತ್ತಿರಲಿಲ್ಲ. ಹಾಗೆಯೇ, ಹೊರಗಿಂದ ಬಂದಾಗ, ಈ ಕರೇಕಲ್ಲಿನ ಬಳಿ ಎತ್ತುಗಳಿಗೆ ಕಟ್ಟಿದ ನೊಗ ಬಿಚ್ಚಿ, ತಾನೇ ನೊಗವನ್ನು ಹೊತ್ತು ಊರೊಳಗೆ ತರುವ ಪರಿಪಾಠ ಇತ್ತು. ಆಗೆಲ್ಲಾ ನೊಗ ಹೊರಬಲ್ಲ, ನೊಗದ ಜೊತೆ ನೇಗಿಲನ್ನೂ ಹೊರಬಲ್ಲ ಬಲಿಷ್ಠರಾದ ಜನರೇ ಈ ಗದ್ದೆಯ ಕೆಲಸ ಮಾಡುತ್ತಿದ್ದುದರಿಂದ ಈ ಕ್ರಮ ತೊಂದರೆ ಎನಿಸುತ್ತಿರಲಿಲ್ಲ. ಟ್ರಾಕ್ಟರ್ ನಡೆಸುವ ಈಗಿನ ಜನಕ್ಕಂತೂ ಈ ಕ್ರಮದ ಅರಿವೇ ಇದ್ದಂತಿಲ್ಲ. ಇನ್ನೂ ಎತ್ತು ನೊಗದ ಜಮಾನಾದಲ್ಲೇ ಇರುವ ಬಡಕಲು ಬಡವರು ಒಬ್ಬಿಬ್ಬರು ಈ ಕ್ರಮಕ್ಕೆ ದುಸುಮುಸು ಮಾಡುತ್ತಿದ್ದವರು, ಹನುಮಣ್ಣನ ಸಹಾನುಭೂತಿಗೆ ಪಾತ್ರರಾಗಿದ್ದರು. ಅಂಥವರಿಗೆ ಹನುಮಣ್ಣ ಸಲಹೆ ಮಾಡುತ್ತಿದ್ದ- ''ಗಾಡಿಗೆ ಎತ್ತನ್ನು ಕಟ್ಟಬಾರದು ಎಂದೇನೂ ನಿಯಮವಿಲ್ಲವಲ್ಲ, ಗ್ರಾಮದೊಳಗೆ ನೊಗವನ್ನ, ನೇಗಿಲನ್ನ ಎತ್ತಿನಗಾಡಿಯಲ್ಲಿ ಹೇರಿಕೊಂಡು ಹೋಗಿ; ಕರೇಕಲ್ಲನ್ನ ದಾಟಿದ ಮೇಲೆ ಗದ್ದೆಯ ಹತ್ತಿರ ಗಾಡಿ ನಿಲ್ಲಿಸಿ, ಎತ್ತುಗಳನ್ನ ಬಿಚ್ಚಿ, ನೊಗ ನೇಗಿಲು ಅವುಗಳ ಕೊರಳಿಗೆ ಕಟ್ಟಿ'' ಎನ್ನುತ್ತಿದ್ದ.</p>
<p>ಆ ಕರೀಕಲ್ಲಿನ ಆ ಕಡೆ ಒಂದು ಅರಳೀ ಮರ. ಅದರ ಸುತ್ತಾ ಕಟ್ಟೆಯನ್ನ ಯಾರೋ ಪುಣ್ಯಾತ್ಮರು ಆ ಮೇಲೆ ಕಟ್ಟಿಸಿದ್ದರು. ದೂರದಿಂದ ನಡೆದು ಬಂದವರು ಅಲ್ಲಿ ಕುಳಿತು ಸ್ವಲ್ಪ ವಿಶ್ರಮಿಸಿಕೊಳ್ಳಲೂ ಇದು ಸಹಾಯಕವಾಗಿತ್ತು. ಹತ್ತಿರದಲ್ಲೇ ಒಂದು ಕೊಳ. ಸಂಪ್ರದಾಯ ಬಲ್ಲವರು ಬೇರೆ ಊರಿಂದ ನಡೆದು ಬಂದಾಗ, ಈ ಕೊಳದಲ್ಲಿ ಕೈ ಕಾಲು ತೊಳೆದು ಕೊಂಡು, ಕರೇಕಲ್ಲಿಗೆ ನಮಸ್ಕರಿಸಿ, ಗ್ರಾಮದೊಳಗೆ ಪ್ರವೇಶಿಸುತ್ತಿದ್ದುದು ಪದ್ಧತಿ. ಅರಳೀ ಕಟ್ಟೆಯಮೇಲೆ ಸ್ವಲ್ಪ ಹೊತ್ತು ಕುಳಿತೆ. ಏನೇನೋ ನೆನಪುಗಳು, ಎದ್ದು, ನಾನು ರತ್ನಪುರಿಯ ಕಡೆ ನಡೆದೆ.</p>
<p>ನಾನು ಆಗಲೇ ಹುಡುಗಿಯರ ಹೈಸ್ಕೂಲ್ ಹತ್ತಿರ ಬಂದುಬಿಟ್ಟಿದ್ದೆ. ಆಟಕ್ಕೋ ಓಟಕ್ಕೋ ತರಗತಿಗಳ ಮಧ್ಯ ಸ್ವಲ್ಪ ಬಿಡುವು ಅಂತಾನೋ ಏನೋ ಎಲ್ಲಾ ಹುಡುಗಿಯರು ಸ್ಕೂಲ್ ಕಟ್ಟಡದಿಂದ ಹೊರಗಡೆ ಬಂದು ಮೈದಾನದಲ್ಲಿ ಏನೋ<br />ಆಟ, ಹರಟೆ ಇತ್ಯಾದಿಗಳಲ್ಲಿ ಮಗ್ನರಾಗಿದ್ದರು. ಸ್ಕೂಲ್ ಮುಂದೆ ನಾನು ಹಾದು ಹೋದೆ ಅಷ್ಟ್ರಲ್ಲಿ ಯಾರೋ 'ಮಾವ' ಅಂತ ಕೂಗಿದ ಹಾಗಾಯ್ತು. ಯಾರಿಗೋ ಬೇರೆಯವರಿಗೆ ಕರಿತಿರಬಹುದು ಅಂತ ನಾನು ಸುಮ್ಮನೆ ಮುಂದೆ ಹೋದೆ. ಇನ್ನೊಂದು ಸಲ 'ಮಾವ' ಅಂತ ಜೋರಾಗೆ ಯಾರೋ ಹುಡುಗಿ ಕರೆದು ಕೂಗಿದ್ದು ಕೇಳಿಸಿತು. ಯಾರಿಗೆ ಅವಳು ಕರೀತಾ ಇದ್ದಾಳೆ ಅನ್ನೋದು ಗೊತ್ತಾಗದೆ ನಾನು ಹಿಂದೆ ಮುಂದೆ ನೋಡಿದೆ ಆ ಹುಡುಗಿ ಓಡೋಡಿ ನನ್ನ ಹತ್ತಿರಾನೆ ಬಂದಾಗ ಮತ್ತೆ 'ಮಾವ' ಅಂದಾಗ ನನಗೆ ಆಶ್ಚರ್ಯವಾಯಿತು. ಸ್ವಲ್ಪ ಹೊತ್ತು ಗುರುತು ಹಿಡಿಯೋದಕ್ಕೆ ಸಾಧ್ಯವಾಗಲಿಲ್ಲ. ಈ ಐದಾರು ವರ್ಷಗಳಲ್ಲಿ ನಮ್ಮ ಪುಟ್ಟಿ ಇಷ್ಟೆತ್ತರ ಬೆಳೆದು, ಹೀಗಿರುತ್ತಾಳೆ ಅನ್ನೋದನ್ನ ನಾನು ಕನಸುಮನಸಿನಲ್ಲೂ ಊಹಿಸಿರಲಿಲ್ಲ.</p>
<p>* * *</p>
<p>ಪುಟ್ಟಿ ನನ್ನನ್ನ 'ಮಾವಾ' ಎಂದು ಕೂಗಿ ಕರೆಯದಿದ್ದರೆ, ಆ ಹುಡುಗಿಯರ ಗುಂಪಿನಲ್ಲಿ ನಾನಂತೂ ಅವಳನ್ನು ಗುರುತಿಸಿ ಮಾತನಾಡಿಸಲು ಸಾಧ್ಯವೇ ಆಗುತ್ತಿರಲಿಲ್ಲ. ಅವಳು ಹಾಗೆ ಮಾಡಿದ್ದು ಒಳ್ಳೆಯದೇ ಆಯಿತು. ತನ್ನ ಸಹಪಾಠಿಗಳ ಜೊತೆ ಕುಣಿಯುತ್ತ, ಕುಪ್ಪಳಿಸುತ್ತ, ಏನೇನೋ ಅರ್ಧಂಬರ್ಧ ವಾಕ್ಯಗಳಲ್ಲಿ ಮಾತನಾಡಿಕೊಳ್ಳುತ್ತ, ಮಾತು ಮಾತಿಗೂ ಕಾರಣವಿಲ್ಲದೇ ಕಾರಣ ಏನೂ ಬೇಡದೆ, ನಗು ನಗುತ್ತ ಆಗಾಗ್ಗೆ ಜೋರಾಗಿ ಆಮೇಲೆ ಗುಸುಗುಸು ಪಿಸುಪಿಸು ದನಿಯಲ್ಲಿ ನಿಂತೇ ಓಡಾಡುತ್ತ ಹರಟೆ ಹೊಡೆಯುತ್ತಿದ್ದ ಹುಡುಗಿಯರ ಗುಂಪಿನಿಂದ ಹೊರ ಬಂದಿದ್ದಳು ಈ ಪುಟ್ಟಿ.</p>
<p>ನಾನು ಮೊತ್ತಮೊದಲು ಅವಳನ್ನು ಕೇಳಿದ ಪ್ರಶ್ನೆ-</p>
<p>''ಏನೇ ಪುಟ್ಟಿ, ಇದು ನೀನೇನಾ? ಎಷ್ಟೊಂದು ಎತ್ತರ ಬೆಳೆದು ಬಿಟ್ಟಿದೀಯಲ್ಲೇ'' ಹೌದು, ಎಷ್ಟೇ ಯುಗಗಳಾಗಿ ಹೋಗಿದ್ದವು ಪುಟ್ಟೀನ ನಾನು ನೋಡಿ. ಮನೆಯಲ್ಲಿ ಆಟವಾಡಿಕೊಂಡಿದ್ದ, ನಮ್ಮ ಜೊತೇನೇ ಬೆಳೀತಿದ್ದ ಪುಟಾಣಿ ಹುಡುಗಿ ಆ ಪುಟ್ಟಿ ಎಲ್ಲಿ? ಆಳೆತ್ತರಕ್ಕೆ ಬೆಳೆದು ನಿಂತ ತಾರುಣ್ಯಾವಸ್ಥೆಗೆ ಕಾಲಿಡುತ್ತಿರೋ ನನ್ನೆದುರಿನ ಈ ಪುಟ್ಟಿ ಎಲ್ಲಿ? ಹನುಮಣ್ಣ ಓದಿ ಹೇಳಿದ್ದ ಕಾಬೂಲಿವಾಲಾ ಕತೆಯಲ್ಲೂ ಹೀಗೇ ಆಗಿರುತ್ತೆ.</p>
<p>ರವೀಂದ್ರನಾಥ ಠಾಕೂರರ ನಾಟಕಾನೇ ಇರಬೇಕು, ಅದರಲ್ಲಿ ಸಹ ಈಗ ನನಗೆ ಆದ ಹಾಗೆ ಆ ಕಾಬೂಲಿವಾಲಾಗೂ ಆಗಿರುತ್ತೆ. ಬಹಳ ವರ್ಷಗಳಾದ ಮೇಲೆ ಆ ಊರಿಗೆ ಹಿಂದಿರುಗಿ ಬಂದ, ಒಣಗಿದ ದ್ರಾಕ್ಷಿ, ಅಂಜೂರ, ಬಾದಾಮಿ, ಪಿಸ್ತಾ ಇತ್ಯಾದಿಗಳನ್ನು ಮನೆಮನೆಗೆ ಹೋಗಿ ಮಾರುತ್ತಿದ್ದ ಆ ಕಾಬೂಲಿವಾಲಾ ತನಗೆ</p>
</h೬>
<p>೪೬<br /><em>ತಿರುಗಾಟ<br />ತಿರುಗಾಟ</em><br />೪೭</p>
<p><h೬>ಹಿಂದೆ ಪರಿಚಯವಿದ್ದ ಶ್ರೀಮಂತರ ಮನೆ ಬಾಗಿಲಿಗೆ ಹೋಗಿ ನಿಂತಾಗ ನಿರೀಕ್ಷಿಸಿದ್ದು- ಪುಟ ಪುಟನೆ ಓಡಾಡಿಕೊಂಡು ಹಕ್ಕಿಯ ಹಾಗೆ ಹಾರಾಡಿಕೊಂಡು ಪಾದರಸದ ಚಟುವಟಿಕೆಯಿಂದ, ಸಲಿಗೆಯಿಂದ ಮಾತನಾಡಿಸುತ್ತಿದ್ದ ಚಿಕ್ಕವಯಸ್ಸಿನ ಬಾಲೆಯೊಬ್ಬಳನ್ನು. ಆದರೆ, ತನ್ನ ಕೂಗಿಗೆ ಓಗೊಟ್ಟು, ಬಾಗಿಲು ತೆಗೆದು ಹೊಸಲ ಹಿಂದೆ ನಿಂತಿರುವ ಮನೆಯ ಮಗಳು ಯಾರೋ ಒಬ್ಬಳು ತರುಣಿ. ಆಮೇಲೆ ಅವಳೇ ಇವಳು ಎಂದು ಗೊತ್ತಾದಾಗ ತನ್ನ ಕಣ್ಣನ್ನು ತಾನೇ ನಂಬಲಾಗಲಿಲ್ಲ. ಹಾಗೇ ಆಗಿತ್ತು ನನ್ನ ಪರಿಸ್ಥಿತಿ.ಆಗಲೂ ಅಷ್ಟೆ, ಈಗಲೂ ಅಷ್ಟೆ; ಬೇಗ ಬೇಗ ಬಹಳ ಎತ್ತರಕ್ಕೆ ಬೆಳೆದ ಹುಡುಗಿ ಈ ಪುಟ್ಟಿ, ಎಲ್ಲ ವಿಧದಲ್ಲೂ.</p>
<p>ಸುಂದರವಾದ ಮೈಕಟ್ಟು, ಆಕರ್ಷಕವಾದ ಮುಖ, ತುಂಟುನಗೆ, ಆ ವಯಸ್ಸಿಗೆ ಸಹಜವಾದ ಅರೆ ಹುಡುಗಾಟ-ಅರೆ ಗಾಂಭೀರ್ಯ. ಮಾತುಮಾತಾಡುತ್ತ ಇದನ್ನು ನಿರೀಕ್ಷಿಸಿದಾಗ ಅದು, ಅದನ್ನು ನಿರೀಕ್ಷಿಸಿದಾಗ ಇದು.</p>
<p>ಶಾಲೆಯ ಆವರಣದಲ್ಲೇ ಇದ್ದ ಆಟದ ಮೈದಾನದಲ್ಲಿ, ಅಲ್ಲೆ ಹತ್ತಿರ ಇದ್ದ ಒಂದು ಮರದ ಕೆಳಗೆ ಕಟ್ಟೆಯ ಮೇಲೆ ದೂರ ದೂರ ಕುಳಿತು ಯೋಗಕ್ಷೇಮ ವಿಚಾರಿಸಿಕೊಂಡಾದ ಮೇಲೆ, ಇನ್ನೂ ಹರಟೆ-ಮುಂದುವರಿದಿತ್ತು. ಅವಳೇನು ಸ್ಕೂಲ್ ಕಡೆ ಹಿಂದಿರುಗುವ ಸೂಚನೆಯೇ ಕಾಣದಿದ್ದಾಗ, ನಾನೇ ಕೇಳಿದೆ.</p>
<p>''ಏನೇ ಕ್ಲಾಸ್‍ಗೆ ಹೋಗೋದಿಲ್ವೇನೆ? ಇಲ್ಲೇ ನನ್ನ ಜೊತೆ ಹರಟೆ ಕೊಚ್ತಾ ಇದೀಯಲ್ಲ. ಟೀಚರ್ ಬೈಯಲ್ವೇನೇ? ಯಾರು ಏನೂ ಅನ್ನಲ್ವೇನೆ?''</p>
<p>''ಇವತ್ತು ನಮ್ಮ ಕ್ಲಾಸ್ ಟೀಚರ್ ರಜಾ. ಬೇರೆ ಯಾರೋ ಟೀಚರ್ ತಮ್ಮ ಕ್ಲಾಸು ನಮ್ಮ ಕ್ಲಾಸು ಒಟ್ಟಿಗೇ ಸೇರಿಸಿ, ಏನೋ ಪಾಠದ ಶಾಸ್ತ್ರ ಮಾಡ್ತಾ ಇದಾರೆ. ಆಗೊಮ್ಮೆ ಈಗೊಮ್ಮೆ ನಮ್ಮ ಕ್ಲಾಸ್ ಹುಡುಗೀರಿಗೆ 'ಆಟ ಆಡ್ಕೊಳ್ಳಿ', 'ಲೈಬ್ರರೀಗೆ ಹೋಗಿ ಓದ್ಕೊಳ್ಳಿ' ಅಂತ ಏನೋ ಬರೆಯೋಕೆ ಕೊಟ್ಟು, ಬಿಟ್ಟು ಬಿಟ್ಟಿದಾರೆ. ಗಲಾಟೆ ಮಾಡ್ದೆ ನಮ್ಮ ಪಾಡಿಗೆ ನಾವಿದ್ದರೆ ಸರಿಹೋಯ್ತು. ಅದಕ್ಕೇ ನಮಗಿವತ್ತು ಒಂಥರಾ ಸ್ಕೂಲಿದ್ದರೂ ರಜಾ ಮಜಾ''- ಎಂದು ಬಡಬಡನೆ ಹೇಳಿಬಿಟ್ಟಳು.</p>
<p>ನಾವು ಮಾತಾಡ್ತಾ ಇದ್ದಾಗ, ಆಗೊಮ್ಮೆ ಈಗೊಮ್ಮೆ ಯಾರ್ಯಾರೋ ಅವಳ ಗೆಳತೀರು ನಮ್ಮ ಹತ್ತಿರ ಬಂದು, ''ಸುನಂದಾ, ಸ್ವಲ್ಪ ನಿನ್ನ ಇಂಗ್ಲಿಷ್ ನೋಟ್ಸ್ ಕೊಡ್ತಿಯಾ?'', ''ಸುನಂದಾ, ನಿನ್ನ ಗಣಿತದ ಹೋಂ ವರ್ಕ್ ವಾಪಸ್ ಕೊಡ್ತೀಯಾ?'' ಅಂತಾನೋ ಇನ್ನೂ ಏನೇನೋ ಕೇಳಿಕೊಂಡು ಬರುತ್ತಿದ್ದರು. ನನಗೆ ಗೊತ್ತಾಗುತ್ತಿತ್ತು. ಅವರುಗಳು ಒಬ್ಬೊಬ್ಬರಾಗಿಯೋ ಎರಡೂ ಮೂರು ಜನ ಗುಂಪುಗುಂಪಾಗಿಯೋ ಬಂದು ಅವಳನ್ನು ಮಾತನಾಡಿಸೋ ನೆಪದಲ್ಲಿ ಅವರು ಬರುತ್ತಿದ್ದ ಉದ್ದೇಶವೇ<br />ಬೇರೆ ಇತ್ತು. ಯಾರ ಜೊತೆ ಇವಳು ಹರಟೆ ಹೊಡೀತಾ ಇದಾಳೆ? ಏನು ಕತೆ? ಆ ಕತೆಗೆ ಎಷ್ಟು ರೆಕ್ಕೆ ಪುಕ್ಕ ಹಚ್ಚಬಹುದು ಎನ್ನೋದೇ ಇದ್ದಿರಬೇಕು ಆ ಹುಡುಗೀರ ಇರಾದೆ. ಅವಳನ್ನು ಮಾತನಾಡಿಸಲು ಬಂದರೂ, ಒಂದೆರಡು ನಿಮಿಷ ಕಾಲ ನನ್ನನ್ನ ಸಾಧ್ಯಂತ ಕುಡಿನೋಟದಲ್ಲಿ ನೋಡಿ, ಎಷ್ಟಾಯ್ತೋ ಅಷ್ಟು ಗಮನಿಸಿ, ಊಹಿಸಿ, ಭಾವಿಸಿಕೊಂಡು ಬಂದ ಕೆಲಸ ಮುಗಿಸಿಕೊಂಡು ಹೋಗ್ತಾ ಇದ್ದರು, ಆ ಹುಡುಗೀರು.</p>
<p>ಈ ಎಂಟು ಹತ್ತು ವರುಷಗಳ ಅವಧಿಯಲ್ಲಿ ಪುಟ್ಟಿಯ ವಿಚಾರ ಏನೇನು ನಡೆದಿರಬಹುದೋ ಅವೆಲ್ಲ ಒಂದೂ ನನಗೆ ಗೊತ್ತಿಲ್ಲದೇ ಹೋಗಿದ್ದರೂ, ಪುಟ್ಟಿಗಂತೂ ನನ್ನ ವಿಚಾರ ಸಾಕಷ್ಟು ಗೊತ್ತಾಗಿದೆ- ಅನ್ನೋದು ಅವಳ ಪ್ರಶ್ನೆ, ಮಾತುಕತೆಯಿಂದಲೇ ನನಗೆ ಸಾಕಷ್ಟು ಗೊತ್ತಾಗಿ ಹೋಯಿತು. ನನ್ನ ಬಗ್ಗೆ ತನಗೆ ಗೊತ್ತಿರುವ ವಿಷಯಗಳನ್ನು, ಅದರಲ್ಲೂ ಅವಳಿಗೆ ಸ್ವಾರಸ್ಯಕರ ಅನ್ನಿಸಿದ್ದ ವಿಶೇಷ ಸಂಗತಿಗಳನ್ನು, ನನ್ನ ಬಾಯಿಂದಲೇ ಕೇಳಿ ತಿಳಿದುಕೊಳ್ಳಬೇಕು ಅನ್ನೋ ಹಂಬಲ ಅವಳದ್ದು. ಅರ್ಧಂಬರ್ಧ ತಿಳಿದಿರೋ ವಿಚಾರಗಳ ಬಗ್ಗೆ ಸಹ ನಿಜ ಏನು ಎಂದು ತಿಳಿದುಕೊಳ್ಳಬೇಕು ಅನ್ನೋ ಕುತೂಹಲ.</p>
<p>ಯಾರ ಸಹಾಯವನ್ನೂ ಅಪೇಕ್ಷಿಸದೆ ತನ್ನ ಕಾಲಮೇಲೆ ತಾನೇ ನಿಂತುಕೊಳ್ಳೊ, ಎಷ್ಟೇ ಕಷ್ಟ ಆದರೂ ಎದೆಗುಂದದೆ ಏನೇನೋ ಸಾಹಸ ಮಾಡುತ್ತ ಇರೋ ವ್ಯಕ್ತಿ ಅಂತೆ ನಾನು. ಅವಳ ಕಣ್ಣಲ್ಲಿ, ನಮ್ಮ ಮನೆತನದಲ್ಲೇ ಒಬ್ಬ ಸ್ಪೆಷಲ್ ಮನುಷ್ಯ ಅಂತೆ, ನಾನು. ನನ್ನ ಬಗ್ಗೆ ಅವಳು ಕೇಳಿರೋ ಕತೆಗಳ ಆಧಾರದ ಮೇಲೆ, ಮಾತಿನ ಮಧ್ಯೆ ತನ್ನ ಭಾಷೆಯಲ್ಲಿ ಹೀಗೆಲ್ಲ ಹೇಳ್ತಾ ಇದ್ದಾಗ ನನಗೂ ಸಹ 'ಪರವಾಗಿಲ್ವೇ' ಅನ್ನಿಸಿತು. ಎಷ್ಟೇ ಆಗಲಿ ಒಬ್ಬ ಹುಡುಗಿಯ ಕಣ್ಣಲ್ಲಿ 'ಹೀರೋ' ಆಗಿ ಬಿಟ್ಟಾಗ ಯಾವ ಹುಡುಗನಿಗೆ ತಾನೇ ಒಳಗೊಳಗೇ ಖುಷಿ ಆಗೊಲ್ಲ ಹೇಳಿ.</p>
<p>* * *</p>
<p>ಶಾಲೆ ಗಂಟೆ ಹೊಡೆದಾಗ ನಮ್ಮ ಮಾತಿಗೆ ಒಂಥರ ಬ್ರೇಕ್ ಬಿದ್ದಹಾಗೆ ಆಯಿತು. ''ನಾನಿನ್ನು ಬರುತ್ತೀನಿ ಮಾವ'' ಅಂತ ಎದ್ದು ಹೊರಟುಹೋಗಿ ದೂರದಲ್ಲಿದ್ದ ಅವಳ ಸ್ನೇಹಿತೆಯರ ಜೊತೆಗೆ ಸೇರಿಕೊಂಡಳು ಪುಟ್ಟಿ. ನಾನು ಎದ್ದು ಮನೆಕಡೆ ಹೊರಟೆ.</p>
<p>ಹೋಗುವ ಮುನ್ನ ಕೂಗಿ ಹೇಳಿದೆ ''ಸಾಯಂಕಾಲ ಸ್ಕೂಲ್ ಮುಗಿದ ಮೇಲೆ ಸೀದಾ ಮನೆಗೆ ಬಾ, ಇನ್ನೂ ನಿನ್ನಹತ್ರ ಮಾತನಾಡೊದಿದೆ''</p>
<p>ಹಾಗಂತ ಹೇಳೋದೇನೋ ಹೇಳಿದೆ, ಆದರೆ ಅಂತಹದ್ದು ಏನು ಮಾತನಾಡೋದಿದೆ ಅಂತ ಖಚಿತವಾಗಿ ನನಗೇ ಗೊತ್ತಿರಲಿಲ್ಲ. ಬಹುಶಃ ಬೀಳ್ಕೊಡುವಾಗ ಸಾಮಾನ್ಯವಾಗಿ ವಾಡಿಕೆಯಲ್ಲಿ ಹೇಳುವ ಮಾತು ಇದು ಆಗಿತ್ತೋ</p>
</h೬>
<p>೪೮<br /><em>ತಿರುಗಾಟ<br />ತಿರುಗಾಟ</em><br />೪೯</p>
<p><h೬>ಏನೋ, ಅಥವಾ ನನಗೆ ಗೊತ್ತಿಲ್ಲದ ಹಾಗೆ ನನ್ನ ಮನಸ್ಸು ನನ್ನ ಬಾಯಲ್ಲಿ ಆ ರೀತಿ ಆಡಿಸಿಬಿಡ್ತೋ ಏನೊ. ಒಂದಂತೂ ನಿಜ, ಪುಟ್ಟಿ ನನ್ನ ಮನಸ್ಸನ್ನು ತುಂಬಿಬಿಟ್ಟಿದ್ದಳು.* * *</p>
<p>ಮನೆಗೆ ಬಂದಮೇಲೆ, ಮಧ್ಯಾಹ್ನದ ಊಟ ಆದಮೇಲೆ ಅದು ಇದು ಮಾತಿನ ಮಧ್ಯೆ ನನಗೆ ಗೊತ್ತಿಲ್ಲದ ಹಾಗೆ ಪುಟ್ಟಿಯ ಬಗ್ಗೆ ಪದ್ಮಕ್ಕಳಿಗೆ ಒಂದೆರಡು ಪ್ರಶ್ನೆ ಕೇಳಿದೆ. ನಮ್ಮಕ್ಕ ಬಹಳ ಸೂಕ್ಷ್ಮಗ್ರಾಹಿ ಅಂತ ಮೊದಲೇ ಹೇಳಿದ್ನಲ್ಲ. ಜೊತೆಗೆ ಚಿಕ್ಕಂದಿನಿಂದ ತಾಯಿ ಸ್ಥಾನದಲ್ಲಿ ನಿಂತು ನನ್ನನ್ನು ಸಾಕಿ ಸಲಹಿದವಳು ಪದ್ಮಕ್ಕ. ಅವಳಿಗೆ ನಾನು ಹೇಳದೇ ಇದ್ದ, ಆಡದೇ ಇದ್ದ ವಿಚಾರಗಳೂ ಸಹ ಅದು ಹೇಗೋ ತನ್ನಷ್ಟಕ್ಕೆ ತಾನೆ ಗೊತ್ತಾಗಿಬಿಡುತ್ತಿತ್ತು. ಈಗ ಪುಟ್ಟಿ ಪ್ರಸ್ತಾಪ ಬಂದಾಗಲೂ ಅಷ್ಟೆ. ಅದು ಇದು ಉಪ್ಪು ಹುಳಿ ಖಾರ ಹಾಕಿ ಉತ್ಪ್ರೇಕ್ಷೆ ಮಾಡ್ತಾ ತನ್ನ ಮಗಳ ಗುಣಗಾನ ಮಾಡಿದ್ದೂ ಮಾಡಿದ್ದೇ. ನಮ್ಮ ಭಾವ ಮಧ್ಯೆ ಬಾಯಿ ಹಾಕಿ ''ಯಾಕೆ ಅಷ್ಟೊಂದು ಬೋರ್ ಮಾಡ್ತಾ ಇದೀಯ? ಯಾರೂ ಕಾಣದ, ಕೇಳದ ಹುಡುಗೀನಾ ನಮ್ಮ ಪುಟ್ಟಿ?''- ಅಂತ ಗದರಿಸಿದರು. ಅದಕ್ಕೆ ಸೊಪ್ಪು ಹಾಕದೆ, ''ಸ್ವಲ್ಪ ಸುಮ್ಮನಿರಿ, ನಿಮಗೆ ಅದೊಂದೂ ಗೊತ್ತಾಗೋದಿಲ್ಲ''- ಅಂತ ಅವರ ಬಾಯಿ ಹೊಡೆದು ತಾನು ಏನೇನು ಹೇಳಬೇಕಿಂದಿದ್ದಳೋ ಅದನ್ನೆಲ್ಲ ಹೇಳಿ ಮುಗಿಸೇಬಿಟ್ಟಳು ಅಂತ ಕಾಣುತ್ತೆ ಪದ್ಮಕ್ಕ.</p>
<p>ಕುಸುಮಕ್ಕಂಗೂ, ನಮ್ಮ ಅತ್ತಿಗೆಗೂ ಸ್ವಲ್ಪ ಇದರ ಸುಳಿವು ಸಿಕ್ಕಿರಬೇಕು. ಅವರೂ ದನಿಗೂಡಿಸಿ ಪುಟ್ಟಿ ಬಗ್ಗೆ ತಮಗೆ ತಿಳಿದಿರೋ ಇನ್ನೂ ಅದು ಇದು ವಿವರಗಳನ್ನು ಬಣ್ಣ ಹಚ್ಚಿ ಹೇಳತೊಡಗಿದಳು. ''ಏನದು ನೀವೆಲ್ಲ ಮಾತಾಡಿ-ಕೊಳ್ತಿರೋದು?'' ಅಂತ ಭೀಮಣ್ಣ ಬಂದು ಬಾಯಿ ಹಾಕಿದಾಗಲೇ ನಮ್ಮ ಮಾತು ನಿಂತು ಅವರವರ ಪಾಡಿಗೆ ಅವರು ಹೊರಟು ಹೋದರು.</p>
<p>* * *</p>
<p>ನಾನು ಊರಿಗೆ ಹಿಂದಿರುಗಿದ ಮೇಲೆ, ಒಂದು ದಿನ ಪದ್ಮಕ್ಕ, ನಮ್ಮ ಭಾವ, ರಾಮಣ್ಣ ಮತ್ತು ಅವನ ಹೆಂಡತಿ ನಮ್ಮ ಮನೆಗೆ ಬಂದರು. ಅದು ಇದೂ ಕ್ಷೇಮಸಮಾಚಾರದ ಮಾತೆಲ್ಲ ಮುಗಿದ ಮೇಲೆ ನೇರವಾಗಿ ನನ್ನ ಮದುವೆ ಪ್ರಸ್ತಾಪ ಮಾಡಿದರು. ''ಇಷ್ಟು ಬೇಗ ನನಗೆ ಮದುವೆ ಬೇಡ, ನನ್ನ ಕಾಲಮೇಲೆ ನಾನು ನಿಂತುಕೊಳ್ಳೋ ತನಕ, ಇನ್ನೊಬ್ಬರ ಜವಾಬ್ದಾರಿನೂ ನಾನು ಈಗಲೇ ತಗೊಳಕ್ಕೆ ಸಿದ್ಧ ಇಲ್ಲ'' ಹೀಗೆ ಅದು ಇದೂ ಸಬೂಬು ಹೇಳಿದರೂ, ಅವರು ಯಾರೂ ಕೇಳೋ ಸ್ಥಿತಿಯಲ್ಲಿ ಇರಲಿಲ್ಲ. ಪುಟ್ಟಿ ಮೇಲೆ ನನಗೂ ಸ್ವಲ್ಪ ಮನಸಿದೆ ಅನ್ನೋ ವಿಚಾರ ಅವರುಗಳಿಗೆ ಗೊತ್ತಾಗಿಬಿಟ್ಟಿತ್ತು. ಅದೇ ಅಸ್ತ್ರವನ್ನು ಬೇರೊಂದು ರೀತಿ ಬಳಸಿ ನನ್ನ<br />ಮೇಲೆ ಬಿಟ್ಟರು. ''ಪುಟ್ಟಿನ ನೋಡೋದಕ್ಕೆ ಒಂದೆರಡು ಮೂರು ಜನ ನೆಂಟಸ್ತರು, ಗಂಡಿನ ಕಡೆಯವರು ಬಂದು ವಿಚಾರಿಸ್ತಾ ಇದ್ದಾರೆ. ನಾವೂ ಸಹ ಆದಷ್ಟು ಬೇಗ ಅವಳ ಮದುವೆ ಮಾಡಿಬಿಡಬೇಕು ಅಂತಲೇ ಇದ್ದೀವಿ. ಯಾರಿಗೂ ಇನ್ನೂ ನಾವು ಮಾತು ಕೊಟ್ಟಿಲ್ಲ. ನಿನ್ನನ್ನು ಒಂದು ಮಾತು ಕೇಳಿ ಆ ಮೇಲೆ ಅವರ ಜೊತೆ ಮುಂದುವರಿಯೋಣ ಅನ್ನೋ ಅಭಿಪ್ರಾಯ ನಮ್ಮದು. ಪುಟ್ಟಿಗೂ ನಿನ್ನ ಕಂಡರೆ ಬಹಳ ಇಷ್ಟ ಅನ್ನೋದು ನಾವೆಲ್ಲ ಊಹಿಸಿರೋ ವಿಚಾರ. ನಾವು ಇಲ್ಲಿಗೆ ಬಂದಿರೋ ವಿಚಾರ ಅವಳಿಗೆ ಏನೂ ನಾವು ಹೇಳಿಲ್ಲ ಆದರೂ, ಆ ಜಾಣೆಗೆ ಬಾಯಿಬಿಟ್ಟೆ ಹೇಳಿ ತಿಳಿಸಬೇಕಾದ್ದಿಲ್ಲ. ನೀನು ಏನು ಹೇಳ್ತಿಯಾ ಹೇಳು, ಅದರಂತೆ ನಾವು ಮಾಡುತ್ತೀವಿ. ಆದರೆ ತುಂಬಾ ದಿನ ಕಾಯೋದಕ್ಕೆ ನಾವು ತಯಾರಿಲ್ಲ.''</p>
<p>ರಾಮಣ್ಣನೂ ದನಿಗೂಡಿಸಿದ. ನನ್ನ ಯಾವ ನೆಪ, ಕಾರಣ, ಸಬೂಬುಗಳಿಗೂ ಅವರು ಸೊಪ್ಪುಹಾಕಲಿಲ್ಲ. ನನ್ನನ್ನು ಒಪ್ಪಿಸಿಯೇಬಿಟ್ಟರು.</p>
<p>ಈಗಾಗಲೇ ನನ್ನ ಮನಸ್ಸನ್ನು ತುಂಬಿಕೊಂಡಿದ್ದ ಪುಟ್ಟಿ ಸುನಂದಳಾಗಿ ನನ್ನ ಮನೆಯನ್ನು ತುಂಬಿದಳು.</p>
<p>* * *</p>
<p>ಮದುವೆ ಆಗದವರು, 'ವಧು ಬೇಕು' ಅನ್ನುವ ವರನ ತಂದೆ ತಾಯಿಗಳು, 'ವರ ಬೇಕು' ಎಂದು ಬಯಸುವ ವಧುವಿನ ತಂದೆ ತಾಯಿಗಳು- ದೇವರನ್ನ ಬೇಡಿಕೊಳ್ಳುವುದು, ಹರಕೆ ಹೊತ್ತುಕೊಳ್ಳುವುದು, ಅದಕ್ಕಾಗಿ ಅಲ್ಲಲ್ಲಿ ಪೂಜೆ ಪುರಸ್ಕಾರಗಳನ್ನ ನಡೆಸುವುದು ಇತ್ಯಾದಿ ಎಲ್ಲಾ ಕಡೆ ಇದ್ದದ್ದೇ. ಆದರೆ 'ಈ ಉದ್ದೇಶವೇ ಮುಖ್ಯವಾಗಿರುವ ಒಂದು ದೇವಸ್ಥಾನ ತಮಿಳುನಾಡಿನಲ್ಲಿ ಇದೆ'- ಎಂಬುದು ಬಹಳ ಜನಕ್ಕೆ ಗೊತ್ತಿರಲಿಕ್ಕಿಲ್ಲ. ಅಂತಹ, ವಧೂವರರ ಆರಾಧ್ಯ ದೈವ ಇರುವುದು 'ತಿರುಮಣಚೇರಿ' ಎಂಬ ಊರಿನಲ್ಲಿ.</p>
<p>ನಮ್ಮ ದೊಡ್ಡಪ್ಪನ ಹಿರೀ ಮಗ ರಾಮಣ್ಣ ಒಮ್ಮೆ ತನ್ನ ಹೆಂಡತಿ ನಾಗಮ್ಮ ಮತ್ತು ಮಕ್ಕಳನ್ನ ಕರೆದುಕೊಂಡು 'ತಿರುಮಣಚೇರಿ'ಗೆ ಹೋಗಿ ಬರೋಣ ಅಂತ ನನ್ನನ್ನು ಕೇಳಿದಾಗ, ಅದರ ಸುತ್ತಮುತ್ತ ದೇವಸ್ಥಾನಗಳಿಗೂ ಯಾಕೆ ಹೋಗಿ ಬರಬಾರದು? ಈ ಐದಾರು ದಿನದ ಪ್ರವಾಸದಲ್ಲಿ, ತಂಜಾವೂರು, ಕುಂಭಕೋಣಂ ಮತ್ತು ಹತ್ತಿರದ ಊರುಗಳಲ್ಲಿ ಇರುವ ಪ್ರಖ್ಯಾತ ದೇವಸ್ಥಾನಗಳನ್ನೂ ಸಹ ಏಕೆ ನೋಡಿಬರಬಾರದು?- ಎಂಬ ಸಲಹೆ ಕೊಟ್ಟೆ. ರಾಮಣ್ಣ ದಂಪತಿಗಳು ಅದನ್ನು ಒಪ್ಪಿದರು. ಹೀಗೆ ಪ್ರಾರಂಭವಾಯಿತು- ನಮ್ಮ ಆ ಬಾರಿಯ ತಮಿಳುನಾಡು ಪ್ರವಾಸ.</p>
<p>* * * *</p>
</h೬>
<p>೫೦<br /><em>ತಿರುಗಾಟ<br />ತಿರುಗಾಟ</em><br />೫೧</p>
<p><h೬>ತಿರುಮಣಚೇರಿಯನ್ನ ನಾವು ತಲುಪಿದಾಗ ಸುಮಾರು ಒಂದೂವರೆ ಗಂಟೆಯಾಗಿಹೋಗಿತ್ತು. ದೇವಸ್ಥಾನದ ಬಾಗಿಲು ಹಾಕಿತ್ತು. ''ಅಯ್ಯೋ ಸ್ವಲ್ಪ ಮುಂಚೆ ಬರಬಾರದಿತ್ತೆ ಇನ್ನು ಮೂರುವರೆವರೆಗೂ ಕಾಯಬೇಕಲ್ಲಪ್ಪ'' ಎಂದು ಗೊಣಗಿಕೊಂಡೆವು. ದೇವಸ್ಥಾನದ ವ್ಯವಸ್ಥಾಪಕರು, ಯೋಚನೆ ಮಾಡಬೇಡಿ, ''ಎಲ್ಲಾ ಒಳ್ಳೆಯದಕ್ಕೆ ಆಗುತ್ತೆ. ಇವತ್ತು ಮಧ್ಯಾಹ್ನ ವಿಶೇಷ ಪೂಜೆ ಇದೆ. ನೋಡಿಕೊಂಡು ಹೋಗಿ'' ಅಂತ ಸಮಾಧಾನ ಹೇಳಿದರು.ಪ್ರಯಣ ಮಾಡುತ್ತಿದ್ದ ರಾಮಣ್ಣ, ನಮ್ಮ ಅತ್ತಿಗೆ, ಅವರ ಮಕ್ಕಳು ಮತ್ತು ನಾನು ಹತ್ತಿರದ ಊಟದ ಹೋಟೆಲ್ ಒಂದಕ್ಕೆ ಹೋಗಿ, ಅಲ್ಲಿ ಊಟ ಮುಗಿಸಿ, ಸ್ವಲ್ಪ ವಿಶ್ರಮಿಸಿಕೊಂಡೆವು. ಸುಮಾರು ಮೂರು ಗಂಟೆಯ ವೇಳೆಗೆ ದೇವಸ್ಥಾನಕ್ಕೆ ಮತ್ತೆ ಮರಳಿದೆವು. ದೇಗುಲದ ಪ್ರಾಂಗಣದ ಬಳಿಯೇ ಇದ್ದ ಅಂಗಡಿಗಳಲ್ಲಿ ಹಣ್ಣು ಕಾಯಿ ಹೂವು ಇತ್ಯಾದಿ ಪೂಜಾ ಸಾಮಗ್ರಿಗಳನ್ನ ಕೊಂಡುಕೊಂಡು, ಆ ಸಾಮಗ್ರಿಗಳನ್ನು ಇಡುವ ಬುಟ್ಟಿಯೊಂದಿಗೆ ದೇವಸ್ಥಾನದ ಪ್ರಾಕಾರದೊಳಗೆ ಪ್ರವೇಶಿಸಿದೆವು.</p>
<p>ಕನ್ನಡನಾಡಿನ ಮುಜರಾಯಿ ವ್ಯವಸ್ಥೆಯ ಆಡಳಿತಕ್ಕೆ ಒಳಪಟ್ಟಿರುವ ಅನೇಕ ದೇವಸ್ಥಾನಗಳಲ್ಲಿ ಇದ್ದಂತೆಯೇ ತಮಿಳುನಾಡಿನ ಎಲ್ಲಾ ದೇವಸ್ಥಾನಗಳಲ್ಲೂ ಸಾಮಾನ್ಯವಾಗಿ ಒಂದು ವ್ಯವಸ್ಥೆ ಇದೆ. ಅರ್ಚನೆ ಮಾಡಿಸುವುದಾಗಲಿ, ನಿಗದಿ ಮಾಡಿದ ಹಣಕೊಟ್ಟು ಒಂದು ಟಿಕೆಟ್ ಕೊಂಡುಕೊಳ್ಳಬೇಕು. ದೇವರ ಹತ್ತಿರ ನಿಗದಿ ಮಾಡಿದ ಸ್ಥಳದಲ್ಲಿ ದೀಪದ ಹಣತೆಗಳನ್ನ ಉರಿಸುವುದಾದರೆ, ಅದಕ್ಕೆ ಇನ್ನೊಂದು ಚೀಟಿ ಪಡೆಯಬೇಕು, ಜನಜಂಗುಳಿ ಜಾಸ್ತಿ ಇದ್ದರೆ, ಧರ್ಮದರ್ಶನಕ್ಕೆ ತುಂಬಾ ಹೊತ್ತು ಕಾಯುವುದಕ್ಕೆ ನಮಗೆ ಮನಸ್ಸಿಲ್ಲದಿದ್ದರೆ, ಬೇಗ ಹೋಗಿ ದೇವರದರ್ಶನ ಪಡೆದುಬರಲು ಭಕ್ತಾದಿಗಳು ವಿಶೇಷ ದರ್ಶನದ ಚೀಟಿಯನ್ನು ಪಡೆಯುವುದಕ್ಕೂ ಸಹ ವ್ಯವಸ್ಥೆ ಇರುತ್ತದೆ. ಬಹುಶಃ ಈ ವ್ಯವಸ್ಥೆ ಬೇರೆ ಪ್ರದೇಶಗಳ ದೇವಸ್ಥಾನಗಳಲ್ಲೂ ಈಗೀಗ ರೂಢಿಗೆ ಬಂದಿದೆ. ಆದರೆ, ತಮಿಳುನಾಡಿನ ದೇವಸ್ಥಾನಗಳಲ್ಲಿ ಮಾತ್ರಾ ಎಲ್ಲಾ ಮುಜರಾಯೀ ಮತ್ತು ಖಾಸಗೀ ದೇವಸ್ಥಾನಗಳಲ್ಲೂ ಸಾಮಾನ್ಯವಾಗಿ ಇದೇ ಪದ್ಧತಿ. ದೇವಾಲಯದಲ್ಲಿ ನಿಗದಿಯಾದ ಕಡೆ ಹಣತೆಗಳಲ್ಲಿ ದೀಪ ಉರಿಸುವ ಪದ್ಧತಿಯಂತೂ ಗಮನಾರ್ಹವಾದದ್ದು.</p>
<p>ಆದರೆ, ಈ ದೇವಸ್ಥಾನದಲ್ಲಿ ಆ ವಿಶೇಷ ದರ್ಶನದ ವಿಚಾರ ಇರಲಿಲ್ಲ. ಹೊರಬಾಗಿಲು ಮೂರೂವರೆಗೆ ತೆರೆದು, ಭಕ್ತಾದಿಗಳೆಲ್ಲ ಒಳ ಬಂದು ನಿಂತಾಗ, ದೇವಸ್ಥಾನದ ಮುಂಭಾಗದ ಸಭಾಂಗಣದಲ್ಲಿ ಒಳಗಡೆ ಎಲ್ಲರನ್ನೂ ಬರುವಂತೆ ಆಹ್ವಾನಿಸಿದರು. ಅಲ್ಲಿಯ ಕ್ರಮವನ್ನ ಆ ಭಕ್ತಾದಿಗಳು ತಿಳಿದಿದ್ದರು ಅನ್ನುವುದು ನಮಗೆ ಗೊತ್ತಾಯಿತು. ಗೊತ್ತಿಲ್ಲದಿದ್ದವರು ನಾವೇ. ಹಾಗಾಗಿ ನಮ್ಮನ್ನು ಆ ಜನಗಳ<br />ಸಾಲಿನಲ್ಲಿ ಬಹಳ ಮುಂದೆ ಗರ್ಭಗುಡಿಯ ಹತ್ತಿರ ಕುಳಿತುಕೊಳ್ಳಲು ಒಬ್ಬರು ಕರೆದುಕೊಂಡು ಹೋದರು.</p>
<p>ಮದುವೆಯಾಗಬಯಸುವ ಕನ್ಯೆಯರೆಲ್ಲಾ ಒಬ್ಬರ ಹಿಂದೆ ಒಬ್ಬರು ಸಾಲಾಗಿ ದೇವರ ಮುಂದೆ ಸಭಾಂಗಣದಲ್ಲಿ ಕುಳಿತರು. ಇನ್ನೊಂದು ಸಾಲಿನಲ್ಲಿ, ಆಗಿನ್ನೂ ಮದುವೆಯಾದ ನವದಂಪತಿಗಳು, ಒಂದು ಜೋಡಿಯ ಹಿಂದೆ ಇನ್ನೊಂದು ಜೋಡಿಯಂತೆ, ಸಾಲಾಗಿ ದೇವರ ಮುಂದೆ ಕುಳಿತರು. ಈ ದಂಪತಿಗಳ ಹಿಂದೆ ಮದುವೆಯಾಗ ಬಯಸುವ ಹುಡುಗರು, ಒಬ್ಬರ ಹಿಂದೆ ಒಬ್ಬರು, ಸಾಲಾಗಿ ಕುಳಿತರು. ಕನ್ಯೆಯರ ಸಾಲಿನ ಪಕ್ಕದಲ್ಲಿ ಅವರ ತಂದೆ ತಾಯಿಗಳು ಒಬ್ಬರ ಹಿಂದೆ ಒಬ್ಬರು ಕುಳಿತುಕೊಂಡಿದ್ದರು. ಹಾಗೆಯೇ ದಂಪತಿಗಳ ಸಾಲಿನ ಪಕ್ಕದಲ್ಲಿ ಮತ್ತು ವರಗಳ ಸಾಲಿನ ಪಕ್ಕದಲ್ಲಿ ಅವರವರ ತಂದೆ ತಾಯಿಗಳು ಸಹ ಕುಳಿತುಕೊಂಡಿದ್ದರು. ಗರ್ಭಗುಡಿಯ ಮುಂದಿದ್ದ ಸಭಾಂಗಣ ಹೀಗೆ ವ್ಯವಸ್ಥಿತವಾಗಿ, ಎಲ್ಲರೂ ಕುಳಿತುಕೊಂಡಿದ್ದ ಭಕ್ತಾದಿಗಳಿಂದ ತುಂಬಿ ಹೋಗಿತ್ತು. ಯಾರೂ ಜೋರಾಗಿ ಮಾತನಾಡುತ್ತಿರಲಿಲ್ಲ; ಏನಿದ್ದರೂ ಪಿಸು ಪಿಸು ಮಾತೇ. ಸುಮಾರು ಐದು ನೂರರಷ್ಟು ಜನ ಅಲ್ಲಿದ್ದರೂ, ಒಟ್ಟಿನಲ್ಲಿ ಒಂದು ಗಂಭೀರ ನಿಶ್ಶಬ್ದ ವಾತಾವರಣ ಅಲ್ಲಿತ್ತು.</p>
<p>ನೃತ್ಯ ಸಂಗೀತಗಳನ್ನು ನಡೆಸುವ ವೇದಿಕೆಯಂತೆ, ಸ್ವಲ್ಪ ಎತ್ತರದಲ್ಲಿ ಗರ್ಭಗುಡಿಯ ಭಾಗ ಇದ್ದುದರಿಂದ, ಸಭಾಂಗಣದಲ್ಲಿ ಕುಳಿತ ಎಲ್ಲರಿಗೂ ಒಳಗಿರುವ ದೇವರ ದರ್ಶನ ಚೆನ್ನಾಗಿ ಆಗುವಂತಿತ್ತು. ಎಲ್ಲರ ಗಮನ ಅತ್ತ ಕೇಂದ್ರೀಕೃತವಾಗಿತ್ತು.</p>
<p>ಗರ್ಭಗುಡಿಯ ಬಾಗಿಲು ತೆರೆಯಿತು. ಚೆನ್ನಾಗಿ ಅಲಂಕರಿಸಲ್ಪಟ್ಟ ಸುಂದರೇಶ್ವರ ಹಾಗೂ ಕೋಮಲಾದೇವಿಯ ಮೂರ್ತಿಗಳು ಎಲ್ಲರ ಕಣ್ಣನ್ನು ಸೆಳೆದವು. ಕುಳಿತಲ್ಲಿಂದಲೇ ಎಲ್ಲರೂ ಕೈಮುಗಿದರು. ಅರ್ಚಕರಿಬ್ಬರು ಸಭಾಂಗಣಕ್ಕೆ ಇಳಿದು ಬಂದರು. ಭಕ್ತಾದಿಗಳ ಕೈಯಲ್ಲಿದ್ದ ಪೂಜಾ ಸಾಮಾಗ್ರಿಗಳ ಬುಟ್ಟಿಗಳನ್ನ ತೆಗೆದುಕೊಂಡು ಹೋಗಿ, ದೇವರ ಹತ್ತಿರ ಗರ್ಭಗುಡಿಯ ಮುಂದೆ ಸಾಲಾಗಿ ಇಡಲಾರಂಭಿಸಿದರು. ಇನ್ನೊಬ್ಬ ಅರ್ಚಕರು ಬುಟ್ಟಿಯಲ್ಲಿದ್ದ ಹೂವಿನ ಮಾಲೆಗಳನ್ನ ದೇವರ ಪಾದದಡಿ ಸಮರ್ಪಿಸತೊಡಗಿದರು. ಒಬ್ಬ ಅರ್ಚಕರು ಬುಟ್ಟಿಗಳಲ್ಲಿದ್ದ ತೆಂಗಿನಕಾಯಿಗಳನ್ನು ತೆಗೆದುಕೊಂಡು ಹೋಗಿ, ಪಕ್ಕದಲ್ಲಿ ಕಲ್ಲಿನ ಮೇಲೆ ಒಡೆದು, ಮತ್ತೆ ತಂದು, ಆಯಾಯ ಬುಟ್ಟಿಗಳಿಗೆ ತಂದು ಹಾಕಿದರು. ಪೂಜಾ ಸಾಮಗ್ರಿಗಳನ್ನೆಲ್ಲ ದೇವರಿಗೆ ಸಮರ್ಪಿಸಿದರು. ಈ ವೇಳೆಗೆ ಇನ್ನೊಬ್ಬ ಸಹಾಯಕರು ''ಧ್ವನಿವರ್ಧಕ ವ್ಯವಸ್ಥೆ ಅಲ್ಲಿ ಸರಿ ಯಾಗಿದೆಯಾ?''- ಎಂಬುದನ್ನು ಪರೀಕ್ಷಿಸಿ, ಖಚಿತಪಡಿಸಿಕೊಂಡರು.</p>
<p>ಈ ವೇಳೆಗೆ ಕೆಂಪಂಚಿನ ಬಿಳಿಯ ರೇಷ್ಮೆಯ ಒಂದು ಪಂಚೆ ಉಟ್ಟು, ಉತ್ತರೀಯ ಹೊದ್ದು, ಕೊರಳಲ್ಲಿ ಎರಡೆಳೆ ರುದ್ರಾಕ್ಷಿ ಸರವನ್ನ ಹಾಕಿಕೊಂಡು, ಹಣೆಗೆ ಮೂರುಸಾಲು</p>
</h೬>
<p>೫೨<br /><em>ತಿರುಗಾಟ<br />ತಿರುಗಾಟ</em><br />೫೩</p>
<p><h೬>ವಿಭೂತಿ ಮತ್ತು ಕುಂಕುಮ ಧರಿಸಿದ ಪ್ರಧಾನ ಅರ್ಚಕರು ಅಲ್ಲಿ ಬಂದರು. ಸ್ಪಷ್ಟವಾಗಿ ಮಂತ್ರಗಳನ್ನು ಹೇಳುತ್ತ ಅವರು ದೇವರ ಪೂಜೆಯನ್ನು ಪ್ರಾರಂಭಿಸಿದರು. ಜೊತೆಗಿದ್ದ ಸಹಾಯಕ ಅರ್ಚಕರು ದನಿಗೂಡಿಸಿದರು.ಸುಮಾರು ಒಂದು ಗಂಟೆ ಕಾಲ ಸಾಂಗವಾಗಿ ಪೂಜೆ ನಡೆಯಿತು. ಮಹಾಮಂಗಳಾರತಿಯಾದಾಗ ಎಲ್ಲರೂ ಎದ್ದುನಿಂತರು. ಎಲ್ಲರಿಗೂ ಮಂಗಳಾರತಿಯನ್ನ ಭಕ್ತಾದಿಗಳು ಕಣ್ಣಿಗೆ ಒತ್ತಿಕೊಂಡರು. ಎಲ್ಲರೂ ಅವರವರ ಜಾಗದಲ್ಲಿಯೇ ಮತ್ತೆ ಕುಳಿತರು. ದೇವರ ಪಾದದಡಿ ಸಮರ್ಪಿಸಿದ್ದ ಹೂಮಾಲೆಗಳನ್ನ ಒಂದು ಹರಿವಾಣದಲ್ಲಿ ಇರಿಸಿಕೊಂಡು, ಪ್ರಧಾನ ಅರ್ಚಕರು ಭಕ್ತಾದಿಗಳ ಬಳಿಗೆ ಬಂದರು. ಒಂದೊಂದು ಮಾಲೆಯನ್ನ ಆ ಕನ್ಯೆಯರಿಗೂ, ನವದಂಪತಿಗಳಿಗೂ, ವರರಿಗೂ ಕೊಟ್ಟರು.</p>
<p>ಶ್ರೀದೇವರ ಆಶೀರ್ವಾದ ಮಂತ್ರಗಳನ್ನ ದೇವರ ಸಾನ್ನಿಧ್ಯದಲ್ಲಿ ಅರ್ಚಕರು ಹೇಳುತ್ತಿದ್ದಾಗ, ಧ್ವನಿವರ್ಧಕದಲ್ಲಿ ಪ್ರಧಾನ ಅರ್ಚಕರು ಹೇಳಿದರು- ''ನವದಂಪತಿ ಗಳು ನಿಮ್ಮ ಕೈಯಲ್ಲಿರುವ ಹೂಮಾಲೆಯನ್ನ ಪರಸ್ಪರ ಹಾಕಿಕೊಳ್ಳಿ. ಇನ್ನೂ ಮದುವೆಯಾಗದ ವಧುಗಳು ಮತ್ತು ವರಗಳು ನಿಮ್ಮ ಕೈಯಲ್ಲಿರುವ ಹೂಮಾಲೆಯನ್ನ ನೀವೇ ಕೊರಳಿಗೆ ಹಾಕಿಕೊಳ್ಳಿ. ಇದು ದೇವರು ನಿಮಗೆ ಕೊಟ್ಟ ಪ್ರಸಾದ ರೂಪದ ಹೂಮಾಲೆ. ವಿವಾಹ ಸಂಬಂಧವಾದ ನಿಮ್ಮ ಎಲ್ಲಾ ಇಚ್ಛೆಗಳು ಶ್ರೀದೇವರ ಅನುಗ್ರಹದಿಂದ ಸಿದ್ಧಿಸುತ್ತವೆ. ಮದುವೆ ಆಗದವರಿಗೆ ದೈವಾನುಗ್ರಹದಿಂದ ಬೇಗ ಮದುವೆ ಆಗುತ್ತದೆ. ಮದುವೆ ಆದವರ ವೈವಾಹಿಕ ಜೀವನ, ಶ್ರೀದೇವರ ಕೃಪೆಯಿಂದ ಸುಖ-ಶಾಂತಿಮಯವಾಗಿರುತ್ತದೆ. ನಾನು ಹೇಳಿದ ಹಾಗೆ ಮಾಲೆಗಳನ್ನು ಹಾಕಿಕೊಳ್ಳಿ''- ಎಂದು ಪ್ರಧಾನ ಅರ್ಚಕರು ಎಲ್ಲರನ್ನು ಉದ್ದೇಶಿಸಿ ಮೈಕ್ರೋಫೋನ್‍ನಲ್ಲಿ ಹೇಳಿದರು.</p>
<p>ಅವರು ಮುಂದುವರಿದು, ''ತಮ್ಮ ಮಕ್ಕಳಿಗೆ ಬೇಗ ಮದುವೆಯಾಗಲಿ- ಎಂದು ದೇವರಲ್ಲಿ ಪ್ರಾರ್ಥಿಸಿಕೊಳ್ಳಲು ಬಂದಿರುವ ತಂದೆತಾಯಿಗಳೇ, ನಿಮ್ಮ ನಿಮ್ಮ ಮಕ್ಕಳಿಗೆ ಶ್ರೀದೇವರ ಅನುಗ್ರಹದಿಂದ ಆದಷ್ಟು ಬೇಗ ವಿವಾಹ ಭಾಗ್ಯ ಕೈಗೂಡುತ್ತದೆ. ಭಕ್ತಾದಿಗಳೇ, ನಿಮ್ಮ ನಿಮ್ಮ ನಂಬಿಕೆಯೇ ಮುಖ್ಯ. ದೇವರು ನಂಬಿದವರನ್ನೂ ನಂಬದವರನ್ನೂ ಎಲ್ಲರನ್ನೂ ಸಮಾನವಾಗಿ ಸಲಹುತ್ತಾನೆ. ನಿಮ್ಮ ನಿಮ್ಮ ಮನೆಗಳಲ್ಲಿ ಈ ಶುಭಕಾರ್ಯಗಳು ಬೇಗ ಆಗಲಿ- ಎಂಬುದು ನಿಮ್ಮ ಇಚ್ಛೆ ನಿಜ. ಆದರೆ ದೇವರಿಗೆ ಗೊತ್ತು ಅ ಮಂಗಳಕಾರ್ಯಗಳು ಯಾವಾಗ ಆದರೆ, ಮುಂದೆ ನಿಮಗೆ ಬಹಳ ಒಳ್ಳೆಯದು- ಎಂದು. ದೇವರ ಚಿತ್ತದಂತೆ ಎಲ್ಲಾ ನಡೆಯುತ್ತದೆ. ನಿಮ್ಮ ಪ್ರಯತ್ನಗಳನ್ನೂ ನೀವು ಬಿಡದೇ ಮುಂದುವರೆಸಿ, ಆ ಪರಮಾತ್ಮನ ಅನುಗ್ರಹವನ್ನು ಬಯಸಿ. ಖಂಡಿತಾ ನಿಮ್ಮ ಇಷ್ಟಾರ್ಥಗಳು ಈಡೇರುತ್ತವೆ.</p>
<p>''ಇನ್ನೂ ಮದುವೆ ಆಗದವರು, ದೇವರ ಪ್ರಸಾದವಾಗಿ ಇಲ್ಲಿ ಕೊಡುವ<br />ಹೂಮಾಲೆ ಅರಿಶಿನ ಕುಂಕುಮಗಳನ್ನ ನೀವು ಮನೆಯಲ್ಲಿಟ್ಟುಕೊಂಡು, ಪ್ರತಿದಿನ ಬೆಳಗ್ಗೆ ಸ್ನಾನ ಮಾಡಿ ನಿಮ್ಮ ನಿಮ್ಮ ಇಷ್ಟದೇವರ ಪೂಜೆ ಮಾಡಿ, ಏನೇನು ಮಾಡಬೇಕು ಎಂದು ನಾನು ವಿವರಿಸುತ್ತೇನೆ'' ಎಂದು ಹೇಳಿ, ಆ ಕ್ರಮವನ್ನು ಅವರು ಎಲ್ಲರಿಗೂ ವಿವರಿಸಿದರು. ಮೈಕ್ರೋಫೋನ್ ವ್ಯವಸ್ಥೆ ಇದ್ದುದರಿಂದ ಎಲ್ಲರಿಗೂ ತುಂಬಾ ಅನುಕೂಲವಾಗಿತ್ತು. ಮೊದಲು ತಮಿಳಿನಲ್ಲಿ, ಅದನ್ನೇ ಆಮೇಲೆ ಮಲೆಯಾಳಂನಲ್ಲಿ ಹೇಳುತ್ತಿದ್ದಾಗ, ''ಅವರು ಕನ್ನಡದಲ್ಲೂ ಇದನ್ನು ಹೇಳಿದ್ದರೆ ಎಷ್ಟು ಚೆನ್ನಾಗಿರುತ್ತಿತ್ತು''- ಅಂತ ನಾನು ಅಂದುಕೊಳ್ಳುವಷ್ಟರಲ್ಲೇ, ಪ್ರಧಾನ ಅರ್ಚಕರು ಸ್ಪಷ್ಟವಾಗಿ ಕನ್ನಡದಲ್ಲೂ ಸಹ ಈ ವಿವರಣೆಯನ್ನು ಕೊಟ್ಟಾಗ ನನಗೆ ತುಂಬಾ ಸಂತೋಷವಾಯಿತು. (ಆಮೇಲೆ ನಮಗೆ ಗೊತ್ತಾಯಿತು ಈ ಪ್ರಧಾನ ಅರ್ಚಕರು ನಮ್ಮ ಕನ್ನಡನಾಡಲ್ಲಿ ಹಿಂದೆ ಇದ್ದವರಂತೆ!)</p>
<p>ಎಲ್ಲರೂ ಎದ್ದು ನಿಂತರು. ಸಾಲಾಗಿ ಒಬ್ಬೊಬ್ಬರಾಗಿ ದೇವರ ಹತ್ತಿರ ಹೋಗಿ ನಿಂತು, ಕ್ಷಣಕಾಲ ಕೈಮುಗಿದು, ಕಣ್ಣುಮುಚ್ಚಿ ಬೇಡಿಕೊಂಡು, ತೀರ್ಥ ಸ್ವೀಕರಿಸಿ ಹೊರನಡೆದರು. ಒಳ ಬರುವುದಕ್ಕೆ ಹೇಗೋ ಹಾಗೆಯೇ, ಹೊರಗಡೆ ಹೋಗುವುದಕ್ಕೇನೇ ಒಂದು ಬೇರೆ ದಾರಿಯ ವ್ಯವಸ್ಥೆ ಇತ್ತು. ಶಿಸ್ತಿನಿಂದ ಒಬ್ಬರ ಹಿಂದೆ ಒಬ್ಬರು ಹೋಗುತ್ತಾ ಇದ್ದಾಗ, ಈ ಕ್ರಮವನ್ನ ನೋಡುವುದೇ ತುಂಬಾ ಸಂತೋಷ ತರುತ್ತಿತ್ತು.</p>
<p>ಅತ್ತಿಗೆ, ರಾಮಣ್ಣ ಮತ್ತು ಅವರ ಮಕ್ಕಳ ಹಿಂದೆ ನಾನೂ ಹೋದೆ. ತೀರ್ಥ ಸ್ವೀಕರಿಸಿ, ಪೂಜಾದ್ರವ್ಯಗಳ ಬುಟ್ಟಿಯನ್ನ ತೆಗೆದುಕೊಂಡು ಹೋಗುವ ಮುನ್ನ, ನಾನು ತೀರ್ಥದ ಹರಿವಾಣಕ್ಕೆ ಕಾಣಿಕೆ ಹಾಕಲು ಹೋದಾಗ, ಆ ಹಣವನ್ನು ಕೈಯಲ್ಲೂ ಮುಟ್ಟದೆ ''ದಯವಿಟ್ಟು ಕಾಣಿಕೆಯನ್ನು ಹುಂಡಿಗೆ ಹಾಕಿ. ಇಲ್ಲಿ ತಟ್ಟೆಗೆ ಹಾಕ ಬೇಡಿ''- ಎಂದು ಅವರು ಹೇಳಿದರು, ನನಗೆ ಆಶ್ಚರ್ಯವಾಯಿತು. ನಾವೆಲ್ಲ ಹೊರ ಬಂದೆವು.</p>
<p>ಮರೆತೆ, ಪೂಜೆ ನಡೆಯುತ್ತಿದ್ದಾಗ, ಹೂಮಾಲೆಗಳನ್ನ ವಿವಾಹಿತರು, ವಿವಾಹೇಚ್ಛುಗಳು ಹಾಕಿಕೊಳ್ಳುತ್ತಿದ್ದಾಗ ಹೊರಗಡೆ ಓಲಗದ ಏರ್ಪಾಟನ್ನೂ ಸಹ ಮಾಡಿದ್ದರು. ಅವರನ್ನು ಕಂಡು, ಆ ಓಲಗದವರಿಗೆ ರಾಮಣ್ಣ ಏನೋ ಸ್ವಲ್ಪ ದುಡ್ಡು ಕೊಟ್ಟರು, ಆನಂತರ ಹೊರ ಬಂದೆವು. ಹೊರಬರುವ ಮುನ್ನ ಇನ್ನೊಂದು ಕಡೆ ಒಂದು ಟೇಬಲ್ ಹಾಕಿಕೊಂಡು, ರಶೀದಿ ಪುಸ್ತಕ ಹರಡಿಕೊಂಡು ಒಬ್ಬರು ಕುಳಿತಿದ್ದರು. ದೇವಸ್ಥಾನದ ವತಿಯಿಂದಲೇ ಆಗಾಗ್ಗೆ ಅನ್ನದಾನದ ವ್ಯವಸ್ಥೆಯೂ ಇದೆಯೆಂದು ಅಲ್ಲಿ ತಿಳಿಸಿದರು. ಅದನ್ನು ತಿಳಿದು, ರಾಮಣ್ಣ ತನ್ನ ಕಾಣಿಕೆಯನ್ನ ಅದಕ್ಕೂ ಕೊಟ್ಟು ಬಂದ.</p>
<p>ಊಟದ ಹೋಟೆಲ್‍ನಲ್ಲಿ ಊಟ ಮುಗಿಸಿ ನಾವು ಹೊರಬರುತ್ತಿದ್ದಾಗ</p>
</h೬>
<p>೫೪<br /><em>ತಿರುಗಾಟ<br />ತಿರುಗಾಟ</em><br />೫೫</p>
<p><h೬>ಹೋಟೆಲಿನ ಮ್ಯಾನೇಜರೊಂದಿಗೆ ರಾಮಣ್ಣ, ಅತ್ತಿಗೆಯೊಡನೆ ಮ್ಯಾನೇಜರ್ ಅದೇನೋ ಗುಸುಗುಸು ಮಾತಾಡಿಕೊಳ್ಳುತ್ತಿದ್ದರು. ''ಊಟ ಸಮರ್ಪಕವಾಗಿತ್ತು'' ಎಂದೋ ಅಥವಾ, ''ಯಾವುದಾದರು ಐಟಂ ಚೆನ್ನಾಗಿರಲಿಲ್ಲ'' ಎಂದೋ ಅವರುಗಳು ಮಾತನಾಡಿಕೊಳ್ಳುತ್ತಿದ್ದಾರೆ ಎಂದುಕೊಂಡಿದ್ದೆ. ಆದರೆ ಆಮೇಲೆ ಗೊತ್ತಾಯಿತು; ವಿಷಯ ಅದಾಗಿರಲಿಲ್ಲ.ದೇವಸ್ಥಾನದಿಂದ ನಾವು ಹೊರಬರುವ ವೇಳೆಗೆ ಹೊಟೆಲ್‍ನಿಂದ ಒಂದು ಇಪ್ಪತ್ತೈದು ಹುಳಿಯನ್ನದ ಪೊಟ್ಟಣಗಳೂ, ಒಂದಿಪ್ಪತ್ತೈದು ಮೊಸರನ್ನದ ಪೊಟ್ಟಣಗಳೂ ಅಲ್ಲಿಗೆ ಬರುವಂತೆ ರಾಮಣ್ಣ ಏರ್ಪಾಟು ಮಾಡಿದ್ದ. ದೇವಸ್ಥಾನದ ಮುಂದೆ ಕುಳಿತು ದೈನ್ಯದಿಂದ ಬೇಡುತ್ತಿದ್ದ ಯಾಚಕರುಗಳಿಗೆಲ್ಲ ಈ ಊಟದ ಪೊಟ್ಟಣಗಳನ್ನ ಅತ್ತಿಗೆ ಕೊಟ್ಟರು. ಅವನ್ನು ತೆಗೆದುಕೊಂಡ ಭಿಕ್ಷುಕರ ಕಣ್ಣುಗಳಲ್ಲಿ ಏನೋ ಸಂತೋಷದ ಕಿರಣಗಳು ಮೂಡಿದ್ದನ್ನ ನಾವೆಲ್ಲ ಕಂಡೆವು.</p>
<p>ಕಾರನ್ನು ಹತ್ತಿ ಕುಳಿತವರು ಮತ್ತೆ ಏಕೋ ಏನೋ ನೆನಪಾದವರಂತೆ ಕಾರಿನಿಂದ ಕೆಳಗಿಳಿದರು ರಾಮಣ್ಣ, ಹೆಗಲ ಮೇಲಿನ ಉತ್ತರೀಯದ ಪಂಚೆಯನ್ನ ಸರಿಮಾಡಿಕೊಳ್ಳುತ್ತ, ''ಈಗ ಬಂದೆ'' ಎಂದು ಹೇಳುತ್ತಾ ಮತ್ತೆ ಆ ದೇವಸ್ಥಾನದ ಮಹಾದ್ವಾರದ ಕಡೆ ಬೇಗ ಬೇಗ ಹೋದ. ಪಂಚೆ ಉಟ್ಟ ಅವನು ಹೀಗೆ ದಾಪುಗಾಲು ಹಾಕಿಕೊಂಡು ಹೋಗುತ್ತಿದ್ದಾಗ, ''ಈ ರೀತಿ ಪಂಚೆ ಉಟ್ಟು ನಡೆದು ಅಭ್ಯಾಸವಿಲ್ಲ ನಿಮಗೆ, ನಿಧಾನವಾಗಿ ಹೋಗಿ, ತೊಡರಿಕೊಂಡು ಬಿದ್ದೀರಿ'' ಅಂತ ಅವನ ಹೆಂಡತಿ ನಾಗಮ್ಮ ಕೂಗಿ ಎಚ್ಚರಿಸಿದಳು.</p>
<p>ಸ್ವಲ್ಪ ಹೊತ್ತಿನ ಮೇಲೆ ಅವನು ಕಾರಿಗೆ ಹಿಂತಿರುಗಿದ. ''ಏನಾಯ್ತು, ಎಲ್ಲಿ ಹೋಯ್ತು, ನೀವು ಹೊದ್ದುಕೊಂಡಿದ್ದ ಉತ್ತರೀಯದ ಪಂಚೆ?''- ಅಂತ ನಾಗಮ್ಮ ಕೇಳಿದಳು. ''ಕೊಟ್ಟಮೇಲೆ ಕೇಳಬಾರದು, ಅದರ ಬಗ್ಗೆ ಹೇಳಬಾರದು, ಮಾತನಾಡಲೂ ಬಾರದು'' ಎನ್ನುತ್ತಾ, ''ಕಾರ್ ಸ್ಟಾರ್ಟ್ ಮಾಡಯ್ಯಾ, ನೀನು'' ಎಂದ, ರಾಮಣ್ಣ.</p>
<p>''ಎಲ್ಲಾದರೂ ಮರೆತು ಬಂದರಾ ಅಂತ ಕೇಳಿದ್ದು ಅಷ್ಟೇ'' ಎಂದಳು ಅತ್ತಿಗೆ.</p>
<p>''ಹೇಳಲೇ ಬೇಕಾ?'' ಕೇಳಿದ ರಾಮಣ್ಣ.</p>
<p>''ನನ್ನ ಹತ್ತಿರ ಏನು ಮುಚ್ಚು ಮರೆ?'' ಹೇಳಿದಳು ಅತ್ತಿಗೆ ನಾಗಮ್ಮ.</p>
<p>''ಅಷ್ಟಕ್ಕೂ ನಾನೇ ಊಹಿಸಬಲ್ಲೆ. ಅದೇನು ಕಷ್ಟ. ಊಟದ ಪೊಟ್ಟಣ ಹಂಚುತ್ತಾ ಇದ್ದಾಗ, ಅಲ್ಲಿ ಮೇಲು ಹೊದಿಕೆ ಏನೂ ಇಲ್ಲದೆ ನಡುಗುತ್ತಾ ಕೈಚಾಚಿದವನ ಕಡೆ, ನೀವು ಬಿಟ್ಟ ಕಣ್ಣು ಬಿಟ್ಟುಕೊಂಡು ನೋಡ್ತಾ ಇದ್ದಾಗಲೇ ನಾನು ಊಹಿಸಿದೆ- ನಿಮ್ಮ ತಲೇಲಿ ಏನು ಯೋಚನೆ ಹೊಕ್ಕಿರಬಹುದೂ ಅಂತ. ಸರಿ<br />ತಾನೆ ನನ್ನ ಊಹೆ?''- ನಾಗಮ್ಮನೇ ಹೇಳಿದಳು. ''ಅದ್ಯಾವ ಬ್ರಹ್ಮ ನಿನ್ನ ತಲೇಲಿ ಮೆದುಳಿಟ್ಟ? ನಿನಗೆ ಗೊತ್ತಿಲ್ಲದೆ ನಾನು ಏನೂ ಮಾಡೋ ಹಾಗೇ ಇಲ್ಲದ ಹಾಗೇ ಮಾಡಿಬಿಟ್ಟನಲ್ಲಾ!'' ಎಂದು ರಾಮಣ್ಣ ತಮ್ಮ ಪಕ್ಕದಲ್ಲಿ ಕುಳಿತ ಹೆಂಡತಿಯ ಬೆನ್ನು ತಟ್ಟಿದ.</p>
<p>ಕಾರು ರಸ್ತೆಗೆ ಇಳಿದು ಮುಂದೆ ಹೋಗುತ್ತಿತ್ತು. ಈ ಕಲ್ಯಾಣಪುರಿಯ ದೇವಸ್ಥಾನಕ್ಕೆ ಹೋಗಿ ಬಂದ ನಮಗೆಲ್ಲರಿಗೂ ಅನ್ನಿಸಿದ ಒಂದು ಸಾಮಾನ್ಯ ಅನಿಸಿಕೆ ಅಂದರೆ- ''ಇಲ್ಲಿನ ವ್ಯವಸ್ಥೆ ಎಷ್ಟು ಚೆನ್ನಾಗಿತ್ತು. ಇಂತಹ ವಾತಾವರಣದಲ್ಲಿ ಪಾಲುಗೊಳ್ಳುವುದಕ್ಕೆ ಯಾರುತಾನೆ ಇಷ್ಟಪಡುವುದಿಲ್ಲ? ನೂಕು ನುಗ್ಗಲು, ಗದ್ದಲ, ಗಜಿಬಿಜಿ, ದೇವರೆದುರಿಗೇ ದುಡ್ಡುಕಾಸಿನ ವ್ಯವಹಾರ, ತಾರತಮ್ಯ ಎಲ್ಲಾ ಯಾಕೆ ಬೇಕು? ಇಲ್ಲಿರುವ ಹಾಗೆ, ಇದೇ ಮಾದರಿಯ ಪೂಜೆಯ ವ್ಯವಸ್ಥೆಯೇ, ಶಿಸ್ತೇ, ಗಂಭೀರ ವಾತಾವರಣವೇ ನಮ್ಮ ಎಲ್ಲಾ ದೇವಾಲಯಗಳಲ್ಲೂ ಇದ್ದರೆ ಎಷ್ಟು ಚೆನ್ನ, ಅಲ್ಲವಾ?'' ಅಂತ.</p>
<p>''ಎಲ್ಲಾ ದಾನಗಳಿಗಿಂತ ಅನ್ನದಾನವೇ ಶ್ರೇಷ್ಠ- ಅಂತಾರೆ, ಯಾಕೆ ಗೊತ್ತೇನಯ್ಯಾ?'' ರಾಮಣ್ಣ ನನ್ನನ್ನ ಕೇಳಿದ.</p>
<p>''ಯಾಕಣ್ಣಾ?'' ನಾನು ಪ್ರಶ್ನಿಸಿದೆ.</p>
<p>ಅವನು ಉತ್ತರಿಸುವುದಕ್ಕೆ ಮೊದಲೇ ಅತ್ತಿಗೆ ನಾಗಮ್ಮ ಹೇಳಿದಳು: ''ಏನು ಕೊಟ್ಟರೂ ಜನಗಳನ್ನ ತೃಪ್ತಿ ಪಡಿಸೋದಕ್ಕೆ ಸಾಧ್ಯವಿಲ್ಲ. ದುಡ್ಡು ಕಾಸು ದವಸ ಧಾನ್ಯ ವಸ್ತು ವಾಹನ ಹಸು ಕರು ಆಸ್ತಿ ಪಾಸ್ತಿ- ಏನನ್ನೇ ಆಗಲಿ, ಇದ್ದವರು ಇಲ್ಲದವರಿಗೆ ಅದನ್ನ ಎಷ್ಟೇ ಕೊಟ್ಟರೂ, 'ಅವರ ಹತ್ತಿರ ಎಷ್ಟೊಂದಿದೆಯಲ್ಲಾ, ಇನ್ನೊಂದು ಸ್ವಲ್ಪ ಕೊಡಬಹುದಿತ್ತು' ಅಂತ ತೊಗೊಂಡವರು ಹೇಳಬಹುದು. ಇದನ್ನೆಲ್ಲಾ ಕೊಟ್ಟು 'ಸಾಕು' ಅಂತ ಅವರುಗಳ ಹತ್ತಿರ ಹೇಳಿಸಿಕೊಳ್ಳೋದಕ್ಕೆ ಸಾಮಾನ್ಯವಾಗಿ ಸಾಧ್ಯವಿಲ್ಲ. ಊಟ ಮಾತ್ರ ಹಾಗಲ್ಲ. ಹೊಟ್ಟೆ ತುಂಬಾ ಹಾಕಿದರೆ, ಆಮೇಲೆ ಅವರು ''ಸಾಕಪ್ಪಾ ಸಾಕು, ಇನ್ನು ಬೇಡ!'' ಅಂತ ಹೇಳೊದು ಇದು ಒಂದಕ್ಕೇ. ಆದ್ದರಿಂದಲೇ, ಎಲ್ಲಾ ದಾನಗಳಿಗಿಂತ ಅನ್ನದಾನವೇ ಮೇಲು- ಅನ್ನೋದು'' ಎಂದಳು ನಾಗಮ್ಮ.</p>
<p>ನನಗೂ ಸರಿ ಎನಿಸಿತು.</p>
<p>* * * *</p>
<p>ಊರಿಗೆ ಹಿಂತಿರುಗುತ್ತಿದ್ದಾಗ, ದಾರಿಯಲ್ಲಿ ನಾನು ರಾಮಣ್ಣನಿಗೆ ಕೇಳಿದೆ: ''ಅಲ್ಲಾ ರಾಮಣ್ಣ, ಒಂದು ಪ್ರಶ್ನೆ ಕೇಳಲಾ, ತಲೇಲಿ ಕೊರೀತಾ ಇದೆ, ಅದು.''</p>
<p>''ಕೇಳು''- ಅಂದ.</p>
<p>''ಈ ಥರಾ ದೇವಸ್ಥಾನಕ್ಕೆ ಹೋಗಬೇಕು ಅಂತ ಹರಕೆ ಹೊತ್ಕೊಳ್ಳೊದು,</p>
</h೬>
<p>೫೬<br /><em>ತಿರುಗಾಟ<br />ತಿರುಗಾಟ</em><br />೫೭</p>
<p><h೬>ಹೋಗಿ ಬರೋದು ಉಂಟು. ಸಾಮಾನ್ಯವಾಗಿ ತಮ್ಮ ಮಕ್ಕಳಲ್ಲಿ ಯಾರಿಗಾದರೂ ಇನ್ನೂ ಮದುವೆಯಾಗಿಲ್ಲ, ಸರಿಯಾದ ಕಡೆ ವರಾನೋ ವಧೂನೋ ಸಿಕ್ಕು ಬೇಗ ಮದುವೆ ಆಗಿ ಹೋಗಲಿ- ಅಂತ ಬೇಡಿಕೊಳ್ಳೋರು ಹೋಗ್ತಾರೆ. ನಿನ್ನ ಮಕ್ಕಳನ್ನ ನೋಡಿದರೆ ಇನ್ನೂ ಚಿಕ್ಕವರು. ಆದರೂ, .. ..''''ಇರಲಿ ಬಿಡೋ, ಅದೆಲ್ಲಾ ಯಾಕೆ? ಸುಮ್ಮನೆ ಹೋಗಿ ಬರೋಣಾ ಅಂತ ಅನ್ನಿಸ್ತು ಬಂದ್ವಿ. ಅಷ್ಟಕ್ಕೂ ದೇವಸ್ಥಾನಕ್ಕೆ ಹೋಗಿ ಬರೋದಕ್ಕೆ ಒಂದು ಕಾರಣವೇ ಬೇಕಾ? ಉದ್ದೇಶಾನೇ ಇರಬೇಕಾ? ಹರಕೇನೇ ಮಾಡ್ಕೊಂಡಿರಬೇಕಾ? ಅದೊಂದು ಥರಾ ಒಳ್ಳೇ ಪುಸ್ತಕಾನ ಓದಿ, ಏನೋ ವಿಶೇಷವಾದದ್ದನ್ನ ತಿಳಿದುಕೊಂಡ ಹಾಗೆ ಅಲ್ವಾ?''</p>
<p>''ನೋಡು, ನೋಡು ಜಾರಿಕೊಳ್ಳಬೇಡ. ನಿಜಾ ಹೇಳು''- ನಾನು ಒತ್ತಾಯಿಸಿದೆ.</p>
<p>''ಬಿಟ್ಟು ಬಿಡೋ ಅದನ್ನ ತೊಗೊಂಡು ನೀನೇನು ಮಾಡ್ತೀಯೋ?''</p>
<p>''ನಾಗಮ್ಮ ಅತ್ತಿಗೆ, ನೀವಾದ್ರೂ ಹೇಳಿ, ಏನ್ಸಮಾಚಾರ, ಈ ದೇವಸ್ಥಾನಕ್ಕೆ ಯಾಕೆ ಯಾತ್ರೆ ಬಂದಿರಿ?''</p>
<p>''ನಂಗೊತ್ತಿಲ್ಲಪ್ಪ. ಹೀಗೆ ದೇವಸ್ಥಾನಕ್ಕೆ ಹೋಗಿ ಬರೋಣ ಅಂತ ಅವರು ಹೇಳಿದ್ರು, ಬರ್ತೀಯಾ ತಾನೆ ಅಂತ ಕೇಳಿದ್ರು, ಮಕ್ಕಳಿಗೆ ಹೇಗೂ ರಜಾ ಬಂದಿತ್ತು, ಊರು ಸುತ್ತಿದ ಹಾಗೆ ಆಗುತ್ತೆ, ಆಗಲಿ- ಅಂತ ಹೇಳಿದೆ. ಬಂದ್ವಿ. ಅಷ್ಟೆ.''</p>
<p>''ಇಲ್ಲ, ಅತ್ತಿಗೆ, ನೀವು ಏನೋ ಮರೆ ಮಾಚ್ತಾ ಇದ್ದೀರಾ. ಇಷ್ಟು ದೂರದ ದೇವಸ್ಥಾನಕ್ಕೆ ದಿಢೀರಂತ ಪ್ರೊಗ್ರಾಂ ಹಾಕಿಕೊಂಡು ಬಂದಿದೀರ ಅಂತಂದ್ರೆ, ಏನೋ ವಿಶೇಷ ಇರಲೇ ಬೇಕು. ಹೇಳ್ರಲ್ಲ!''</p>
<p>ಹೀಗೆ ತುಂಬಾ ಸತಾಯ್ಸಿದ ಮೇಲೆ, ರಾಮಣ್ಣ ಹೇಳು ಪರವಾಗಿಲ್ಲ ಅಂದ ಮೇಲೆ, ಅತ್ತಿಗೆ ಬಾಯಿ ಬಿಟ್ಟಳು.</p>
<p>''ನಮ್ಮೂರಲ್ಲಿ, ನಮ್ಮ ಮನೆ ಪಕ್ಕದಲ್ಲಿ ಒಬ್ಬಳು ಹುಡುಗಿ ಇದ್ದಾಳೆ, ಗೌರಿ ಅಂತ. ಪಾಪ, ಅವಳಿಗೆ ಅಪ್ಪ ಅಮ್ಮ ಯಾರೂ ಇಲ್ಲ. ಅಣ್ಣನಿಗೆ ಮದುವೆಯಾಗಿದೆ, ಅಣ್ಣ ಅತ್ತಿಗೆ ಮನೇಲೇ ಇವಳು ಇರೋದು. ಜಾಣೆ. ನೋಡೋಕೆ ಚೆನ್ನಾಗಿಯೂ ಇದ್ದಾಳೆ. ಅವಳ ಸೋದರಮಾವನಿಗೆ ಅವಳನ್ನ ಕಂಡರೆ ಇಷ್ಟ. ಅವನು ಅವಳನ್ನ ಮದುವೆ ಮಾಡಿಕೊಳ್ಳೋದಕ್ಕೂ ತಯಾರು, ಗೌರಿಯ ಅಣ್ಣ ಅತ್ತಿಗೆ ಒಪ್ಪಿದರೆ. ಆದರೆ, ಯಾಕೋ ಅವರು ಈ ಸಂಬಂಧ ಒಪ್ಪಿದ ಹಾಗೆ ಕಾಣ್ತಾ ಇಲ್ಲ. ಗೌರಿಗೋ, ತನ್ನನ್ನ ಸಾಕಿ ಸಲಹಿದ ಅಣ್ಣ ಅತ್ತಿಗೆಯ ಮೇಲೆ ತುಂಬಾ ಗೌರವ. ಅವರು ಹೇಗೆ ಹೇಳಿದರೆ ಹಾಗೆ, ಯಾರನ್ನ ಮಾಡ್ಕೋ ಅಂದರೆ ಅವನನ್ನೇ ಮದುವೆ ಮಾಡಿಕೊಳ್ಳುತ್ತೇನೆ- ಅನ್ನುತ್ತೆ ಈ ಮುಗ್ಧ ಹುಡುಗಿ. ಅವಳಿಗೆ ಒಳ್ಳೇದಾಗಲಿ, ಏನೋ<br />ಒಂದು ಸಂಬಂಧ ಕುದುರಿ ಬೇಗ ಮದುವೆಯಾಗಲಿ, ಹುಡುಗಿ ಸಂತೋಷವಾಗಿರಲಿ- ಅಂತ ಬೇಡ್ಕೋಳ್ಳೋಕೆ ನಾವಿಲ್ಲಿಗೆ ಬಂದಿದ್ದಿ''- ಅಂತ ಅತ್ತಿಗೆ ಹೇಳಿದಳು.</p>
<p>ಮದುವೆ ಆಗಿದ್ರೇನಂತೆ, ಪುಟ್ಟೀನ ಕರ್ಕೊಂಡು ಇನ್ನೊಂದ್ ಸಾರಿ ಇಲ್ಲಿಗೆ ನೀನೂ ಬಾ. ಹಾಗೇ, ಈ ದಕ್ಷಿಣ ಭಾರತದಲ್ಲಿರೋ ಎಲ್ಲಾ ಪ್ರೇಕ್ಷಣೀಯ ಸ್ಥಳಗಳನ್ನೂ ತೋರಿಸಿಕೊಂಡು ಬಾ. ನೀನೊಬ್ಬನೇ ಸುತ್ತಾಡ್ತೀಯ. ''ಅಲ್ಲಿಗೆ ಹೋಗಿದ್ದೆ, ಇಲ್ಲಿಗೆ ಹೋಗಿದ್ದೆ, ಅಷ್ಟು ಚೆನ್ನಾಗಿತ್ತು, ಇಷ್ಟು ಚೆನ್ನಾಗಿತ್ತು''- ಅಂತ ಮನೆಗೆ ಹೋದಮೇಲೆ ಹೇಳಿ ಹೇಳಿ, ಅವಳ ಹೊಟ್ಟೆ ಉರಿಸ್ತೀ. ಮಕ್ಕಳು ಮರೀ ಆಗೋದ್ರೊಳಗೆ ಕರ್ಕೊಂಡ್ ಹೋಗಿ ಸುತ್ತಾಡ್ಸಿಕೊಂಡ್ ಬಾ''- ಅಂತಾನೂ ಅತ್ತಿಗೆ ಉಪದೇಶ ಮಾಡಿದಳು.</p>
<p>''ಸರಿಯಾಗಿ ಹೇಳಿದೆ. ಬೈಯ್ಯಿ, ಚೆನ್ನಾಗಿ ಬೈಯ್ಯಿ''- ರಾಮಣ್ಣ ದನಿಗೂಡಿಸಿದ.</p>
<p>ನಾನು ಏನೂ ಮಾತನಾಡದೆ ಡ್ರೈವ್ ಮಾಡುತ್ತಾ ಇದ್ದೆ.</p>
<p>* * *</p>
<p>ನಾನು ಹೈಸ್ಕೂಲ್‍ನಲ್ಲಿ ಓದುತ್ತಿದ್ದಾಗ ನಮಗೆ ಪಾಠ ಹೇಳಿಕೊಡುತ್ತಿದ್ದ ಮೇಷ್ಟ್ರುಗಳಲ್ಲಿ ಒಬ್ಬರನ್ನು ಮಾತ್ರ ನಾನು ಎಂದಿಗೂ ಮರೆಯುವುದಿಲ್ಲ. ಅದಕ್ಕೆ ಮುಖ್ಯ ಕಾರಣ ಅವರು ನನಗೆ ಪ್ರತಿದಿನ ದಿನಚರಿ ಬರೆಯುವ ಅಭ್ಯಾಸವನ್ನ ಮಾಡಿಸಿದ್ದರು. ಶಾಮ ಐಯ್ಯಂಗಾರ್ ಮೇಷ್ಟ್ರು ನಮಗೆ ಗಣಿತ ಹೇಳಿಕೊಡುತ್ತಿದ್ದುದರ ಜೊತೆಗೆ ಪ್ರತಿದಿನ ಪಾಠದ ಮಧ್ಯೆ, ಒಂದು ಸಾರಿಯಾದರೂ, ''ಡೈರಿ ಬರೆಯೋ ಅಭ್ಯಾಸ ಮಾಡಿಕೊಳ್ರಯ್ಯ. ಅದರಿಂದ ನಿಮಗೆ ತುಂಬಾ ಪ್ರಯೋಜನ ಇದೆ. ಈಗ ನಾನು ಹೇಳೋ ಮಾತು ನಿಮಗೆ ಅರ್ಥವಾಗದೇ ಹೋಗಬಹುದು. ಆದರೆ ಮುಂದೆ ಒಂದಲ್ಲಾ ಒಂದು ದಿನ ನಿಮಗೆಲ್ಲ ಗೊತ್ತಾಗಿಯೇ ಗೊತ್ತಾಗುತ್ತೆ, ದಿನಚರಿ ಬರೆಯೋ ಅಭ್ಯಾಸ ಎಷ್ಟು ಒಳ್ಳೆಯದು ಅನ್ನೋದು'' ಅಂತ ಹೇಳ್ತಾ ಇದ್ದರು.</p>
<p>ಕ್ಲಾಸಿನಲ್ಲಿ ಒಬ್ಬಿಬ್ಬರು ತರಲೆ ಹುಡುಗರು ಇದ್ದೇ ಇರುತ್ತಿದ್ದರು. ಮೇಷ್ಟ್ರನ್ನ ಕೀಟಲೆ ಮಾಡೋದಕ್ಕೋಸ್ಕರ ''ಡೈರಿ ಬರೆಯೋಷ್ಟು, ನಮಗೆ ಹುಡುಗರಿಗೆ ಏನಿರುತ್ತೆ, ಸಾರ್? ಅದೆಲ್ಲಾ ದೊಡ್ಡವರಿಗೆ ಅಲ್ವಾ?''- ಅಂತ ಕೇಳುತ್ತಲೂ ಇದ್ದರು.</p>
<p>ಆವಾಗ ಶ್ಯಾಮ ಐಯ್ಯಂಗಾರ್‍ರು ''ಹಾಗಲ್ಲಪ್ಪಾ ನಿಮಗೆ ಏನು ತೋಚುತ್ತೊ ಅದನ್ನ ಆಯಾಯ ದಿನವೇ ಬರೆಯೋ ಅಭ್ಯಾಸ ಮಾಡಿಕೊಳ್ಳಿ. ನೀವು ನೋಡಿದ ಸಿನಿಮಾ, ಓದಿದ ಪುಸ್ತಕ, ಆಡಿದ ಮಾತು ಅಥವಾ ಕೇಳಿದ ಕತೆ, ವಿಶೇಷವಾಗಿ ಯಾರನ್ನಾದರೂ ಭೇಟಿ ಮಾಡಿದ್ರೆ ಅವರ ಜೊತೆಗೆ ಆಡಿದ ಮಾತುಕತೆ, ಆ ದಿನ ನಿಮಗೆ ಅನ್ನಿಸಿರಬಹುದಾದ ಏನಾದರೂ ಹೊಸ ವಿಚಾರ- ಹೀಗೆ ನಿಮಗೆ ತೋಚಿದ್ದನ್ನ ಬರೆಯೋ ಅಭ್ಯಾಸ ಮಾಡಿಕೊಳ್ಳಿ. ಕನ್ನಡದಲ್ಲೋ, ಇಂಗ್ಲಿಷ್ ಪದಗಳು ಸೇರಿಸಿದ</p>
</h೬>
<p>೫೮<br /><em>ತಿರುಗಾಟ<br />ತಿರುಗಾಟ</em><br />೫೯</p>
<p><h೬>ಮಿಶ್ರ ಭಾಷೆಯಲ್ಲೋ, ನಿಮಗೆ ತಿಳಿದ ರೀತಿಯಲ್ಲಿ ಇಂಗ್ಲಿಷಲ್ಲೋ ಹೇಗೋ ಬರೆಯೋದಕ್ಕೆ ಪ್ರಯತ್ನ ಮಾಡಿ, ಇಂತಹ ಭಾಷೇನೇ ಅಂತ ಆಗಬೇಕಾದ್ದಿಲ್ಲ. ತಪ್ಪು ನೆಪ್ಪು ಆದೀತು ಅಂತ ಭಯಾನೂ ಪಡಬೇಕಾದ್ದಿಲ್ಲ. ಮೊದಮೊದಲು ನೀವು ಬರೆಯತೊಡಗಿದಾಗ ತಪ್ಪುಗಳಾಗಬಹುದು. ಕನ್ನಡದಲ್ಲಿ ಕಾಗುಣಿತ ತಪ್ಪಾಗಬಹುದು, ಇಂಗ್ಲಿಷ್ ಪದಗಳಲ್ಲಿ ಸ್ಪೆಲ್ಲಿಂಗ್ ಮಿಸ್ಟೇಕ್ ಆಗಬಹುದು, ಅದಕ್ಕೆಲ್ಲಾ ಯೋಚನೆ ಮಾಡಬೇಡಿ. ನಿಮ್ಮ ಡೈರಿ ಏಷ್ಟೇ ಆದರೂ ನಿಮ್ಮ ಸ್ವಂತದ್ದು. ನಿಮ್ಮ ಯೋಚನೆಗಳ ಒಂದು ಬರಹದ ರೂಪ ಅದು. ಅದು ನಿಮಗಾಗಿ ನೀವು ತಯಾರಿಸಿಕೊಂಡದ್ದು, ಅಷ್ಟೆ. ಬೇರೆಯವರಿಗೆ ಅದನ್ನು ತೋರಿಸಬೇಕಾಗಿಲ್ಲ. ಹೀಗಾಗಿ ನೀವು ಏನಾದರೂ ತಪ್ಪು ಬರೆದುಬಿಟ್ಟಿದ್ದೀನೇನೋ ಅಂತ ಅಳುಕಬೇಕಾಗಿಲ್ಲ'' ಅಂತ ಹೇಳುತ್ತಾ ಇದ್ದರು.ಆಮೇಲೆ ಅವರು, ''ನೋಡಿ, ಮಕ್ಕಳೇ, ಏನಾದರೂ ಬರೆಯಬೇಕಾದರೆ ಮೊದಲು ಸ್ವಲ್ಪ ಯೋಚನೆ ಮಾಡಬೇಕು; ಹಾಗೆ ಯೋಚನೆ ಮಾಡೋ ಶಕ್ತೀನ ನೀವೆಲ್ಲಾ ಬೆಳೆಸಿಕೊಳ್ಳಬೇಕು. ಈ ಡೈರಿ ಬರೆಯೋ ಅಭ್ಯಾಸ ಇದೆಯಲ್ಲಾ ಅದು, ನೀವೇ ನಿಮ್ಮ ಪಾಡಿಗೆ ನೀವೇ ಯೋಚನೆ ಮಾಡೋ ಅಭ್ಯಾಸಕ್ಕೆ ಒಂದು ಒಳ್ಳೆ ಸಾಧನವಾಗುತ್ತೆ. ಕೊಠಡೀಲಿ, ಕನ್ನಡಿ ಮುಂದೆ ನಿಂತುಕೊಂಡು ಭಾಷಣ ಮಾಡಿದ ಹಾಗೆ ಅದು.</p>
<p>ಆಮೇಲೆ ಇನ್ನೊಂದು ಇದೆ. ಎಷ್ಟೋ ವಿಚಾರಗಳು ಯಾವಾಗಲೂ ನೆನಪಲ್ಲೇ ಉಳಿದಿರುತ್ತೆ ಅಂತ ಹೇಳೋಕ್ಕಾಗಲ್ಲ. ಮರೆಯೋದು ಮನುಷ್ಯನ ಸಹಜ ಸ್ವಭಾವ. ಕೆಲವು ವಿಚಾರಗಳು ಹೊಳೆದಾಗ, ಅವತ್ತು, ಅದು ಮುಖ್ಯ ಅನಿಸಿರದೇ ಇರಬಹುದು, ನಡೆದ ಘಟನೆ ಅವತ್ತು ಅದು ಮುಖ್ಯ ಆಗಿಲ್ಲದೇ ಇರಬಹುದು. ಅದನ್ನ ನಮ್ಮ ಡೈರಿನಲ್ಲಿ ನಾವು ದಾಖಲೆ ಮಾಡಿದ ಮೇಲೆ, ಎಷ್ಟೋ ದಿನಗಳ ನಂತರ, ಒಮ್ಮೆ ಆ ಪುಟಗಳನ್ನು ತಿರುವಿ ಹಾಕಿದಾಗ ನಮಗೆ ಎಷ್ಟು ಆಶ್ಚರ್ಯವಾಗುತ್ತೆ ಗೊತ್ತಾ? 'ಇಂತಹ ವಿಚಾರಗಳೆಲ್ಲಾ ನನಗೆ ಆವಾಗ ಹೊಳೆದಿತ್ತೇ?' 'ಈ ತರಹ, ಇದೇ ಥರಾ ನಡೆದಿತ್ತೆ?' ಅಂತ. ನಾನು ಮೊದಲೇ ಹೇಳಿದ ಹಾಗೆ, ಇದರ ಪ್ರಯೋಜನ ಬಹಳ ಇದೆ ಕಣ್ರೋ; ಮುಂದೆ ಒಂದು ದಿನ ಅದೆಲ್ಲಾ ನಿಮಗೆ ಗೊತ್ತಾಗುತ್ತೆ. ಡೈರಿ ಬರೆಯೋ ಅಭ್ಯಾಸ ಮಾತ್ರ ನೀವೆಲ್ಲಾ ಅಳವಡಿಸಿಕೊಳ್ಳಿ, ಬಿಡಬೇಡಿ!''- ಹೀಗೆಲ್ಲಾ ಬೇರೆ ಬೇರೆ ರೀತಿ ಆಗಾಗ್ಗೆ ಶಾಮ ಐಯ್ಯಂಗಾರರು ತಮ್ಮ ಪಾಠದ ಮಧ್ಯೆ ಮಧ್ಯೆ ಹೇಳುತ್ತಾ ಇದ್ದರು.</p>
<p>ಮೇಷ್ಟ್ರು ಹೇಳೋದ್ರಲ್ಲಿ ಏನೋ ಒಂದು ಒಳ್ಳೆಯ ವಿಷಯ ಇದೆ ಅಂತ ನನಗೂ ನನ್ನ ಸ್ನೇಹಿತರಿಗೂ ಅನ್ನಿಸಿ, ನಾವು ಕೆಲವರು ಡೈರಿ ಬರೆಯುತ್ತಾ ಇದ್ದೆವು.<br />ಕೆಲವು ಸಾರಿ 'ಚೆನ್ನಾಗಿ ಬರೆದಿದ್ದೀವಿ' ಅನ್ನಿಸಿದಾಗ, ಸ್ಕೂಲಿಗೆ ತಗೊಂಡು ಬಂದು, ಕೆಲವು ಸ್ನೇಹಿತರಿಗೆ ತೋರಿಸಿ, ಓದಿ ಹೇಳಿದ್ದೂ ಉಂಟು. ಅಂತೂ ಪ್ರತಿ ದಿನ ರಾತ್ರಿ ಮಲಗುವ ಮೊದಲು ಒಂದು ನಾಲ್ಕು ಸಾಲಾದರೂ ಡೈರಿ ಬರೆದು ಮಲಗುವ ಅಭ್ಯಾಸ ನಾನಂತೂ ಮಾಡ್ಕೊಂಡಿದ್ದೆ. ಇದು ಮುಂದೆ ನನಗೆ ಎಷ್ಟು ಪ್ರಯೋಜನ ಮಾಡ್ತು, ನನ್ನ ಮಾನಾನ್ನೇ ಉಳಿಸ್ತು, ಪ್ರಾಣಾನ್ನೇ ಉಳಿಸ್ತು ಅನ್ನೋದನ್ನು ಈಗ ಹೇಳ್ತೀನಿ ಕೇಳಿ.</p>
<p>* * * *</p>
<p>ಚೌಡೀಕಟ್ಟೆಯಿಂದ ಮೈಸೂರಿಗೆ ಬಂದ ಮೇಲೆ ನನಗೆ ಸ್ನೇಹಿತರಾದವರಲ್ಲಿ ಗೋಪಾಲ ಸಹ ಒಬ್ಬ. ಗೋಪಾಲನದು ತುಂಬಾ ಆಕರ್ಷಕ ವ್ಯಕ್ತಿತ್ವ. ಒಳ್ಳೆ ಮಾತುಗಾರ, ಹಸನ್ಮುಖಿ. ಮೆಲ್ಲಗೆ ಮಾತಾಡ್ತಾ ಮಾತಾಡ್ತಾನೇ ತನಗೆ ಬೇಕಾದ ಎಲ್ಲಾ ಕೆಲಸಗಳನ್ನು ಬೇರೆಯವರಿಂದ ಮಾಡಿಸಿಕೊಳ್ಳುವ, ಎಲ್ಲಾ ಸಹಾಯವನ್ನು ಬೇರೆಯವರಿಂದ ಪಡೆದುಕೊಳ್ಳುವ ಸ್ವಭಾವ ಗೋಪಾಲನದು. ಹಾಗೆ ನೋಡಿದರೆ ಅವನು ಯಾರ ಮೇಲೂ ಒತ್ತಾಯ ಮಾಡಿ ಸಹಾಯ ಪಡೆಯುತ್ತಿರಲಿಲ್ಲ. ನೈಸಾಗಿ ಮಾತಾಡ್ತಾನೇ ಎಲ್ಲರನ್ನೂ ಒಂದು ಥರ ಬುಟ್ಟಿಗೆ ಹಾಕಿಕೊಳ್ತಾ ಇದ್ದ. ''ತಮ್ಮನ್ನ ಅವನು ಉಪಯೋಗಿಸಿಕೊಳ್ಳುತ್ತಿದ್ದಾನೆ; ಸ್ನೇಹ ಅನ್ನೋದು ಒಂದು ಬಗೆಯ ನಟನೆ ಅಷ್ಟೆ'' ಅಂತ ಎಲ್ಲಾ ಗೊತ್ತಿದ್ದರೂ, ಅವನು ಸುತ್ತಾ ಮುತ್ತಾ ಇದ್ದ ಯಾವ ಸ್ನೇಹಿತರೂ ಅವನ ಬಗ್ಗೆ ಕೆಟ್ಟ ಮಾತು ಆಡುತ್ತಿರಲಿಲ್ಲ. ನನ್ನ ಜೊತೇನೂ ಸಹ ಗೋಪಾಲ ಒಳ್ಳೆಯವನಾಗೇ ಇದ್ದ. ''ಗೋಪಾಲ ಸ್ವಲ್ಪ ಹೆಚ್ಚಾಗಿಯೇ ಬಡಾಯಿ ಕೊಚ್ಕೊತಾನೆ, ಅವನು ಹೇಳಿದ್ದೆಲ್ಲಾ ಪೂರಾ ನಂಬಬಾರದು''' ಅಂತ ನನಗೆ ಆಗಾಗ್ಗೆ ಅನ್ನಿಸ್ತಾ ಇದ್ದಿದ್ದು ನಿಜ. ಆದರೆ, ಅವನಿಂದ ನನಗೆ ಏನೂ ತೊಂದರೆ ಆಗಿರಲಿಲ್ಲ; ಆದ್ದರಿಂದ ನಾನು ಏನನ್ನೂ ತಲೆಗೆ ಹಚ್ಚಿಕೊಂಡಿರಲಿಲ್ಲ.</p>
<p>ಅವನ ಈ ಬಡಾಯಿ ಮಾತುಗಳು, ಏನೇನೋ ಯೋಚನೆಗಳು, ಯೋಜನೆಗಳು, ವ್ಯಾಪಾರ ವ್ಯವಹಾರ, ಯಾರು ಯಾರೋ ದೊಡ್ಡ ದೊಡ್ಡವರ ಸಂಪರ್ಕ ತನಗಿದೆ ಅಂತ ಹೇಳಿಕೊಳ್ಳೋ ವಿಚಾರ, ವಿಚಿತ್ರ ಬಿಸಿನೆಸ್‍ಗಳ ಪ್ರಸ್ತಾಪ- ಇವುಗಳನ್ನೆಲ್ಲಾ ಅವನು ನನಗೆ ಮತ್ತು ನನ್ನ ಸ್ನೇಹಿತರಿಗೆ ಹೇಳುತ್ತಾ ಇದ್ದಾಗ, ಕೇಳುವುದಕ್ಕೆ ಏನೋ ಒಂದು ಥರಾ ಮೋಜು ಅನ್ನಿಸ್ತಾ ಇತ್ತು. ಪ್ರಚಂಡ ಜ್ಞಾಪಕ ಶಕ್ತಿ ಗೋಪಾಲನದು. ಅವನು ಒಂದು ಸಲ ಗಮನವಿಟ್ಟು ಹಿಂದೆ ಯಾವಾಗಲೋ ನೋಡಿದ್ದರೆ ಸಾಕು; ಹಾಗೆ ನೋಡಿದ್ದನ್ನ ಕಣ್ಣಿಗೆ ಕಟ್ಟುವ ಹಾಗೆ ಈಗ ಬಣ್ಣಿಸಬಲ್ಲ ಸೂಕ್ಷ್ಮಗ್ರಾಹಿ ಅವನು. ಒಮ್ಮೆ ಗಮನವಿಟ್ಟು ಕೇಳಿದ್ದರೆ ಸಾಕು, ಯಥಾವತ್ತಾಗಿ ಆಮೇಲೆ ಅದನ್ನ ವಿವರಿಸಬಲ್ಲ ಜಾಣ್ಮೆ ಅವನದು. ಅವನ ತಲೆ ಒಂದು ತರಹಾ ವಿಶ್ವಕೋಶದ ಹಾಗೆ ಇತ್ತು. ಏನೇ</p>
</h೬>
<p>೬೦<br /><em>ತಿರುಗಾಟ<br />ತಿರುಗಾಟ</em><br />೬೧</p>
<p><h೬>ಕೇಳಿದರೂ ಕೇಳಿದ್ದರ ಬಗ್ಗೆ ಅಲ್ಪಸ್ವಲ್ಪವಾದರೂ ಮಾಹಿತಿ ಕೊಡೋದಕ್ಕೆ ಗೋಪಾಲ ತಯಾರಿದ್ದ. ನಾನು ಮೊದಲೇ ಹೇಳಿದೆನಲ್ಲಾ ಹಾಗೆ, ಅವನು ಒಳ್ಳೆಯ ಮಾತುಗಾರ. ತನ್ನ ಈ ನಡವಳಿಕೆಯಿಂದ ನಮ್ಮೆಲ್ಲರ ಮೇಲೆ ಅದೇನೋ ಮೋಡೀನ ಗೋಪಾಲ ಹಾಕಿಬಿಟ್ಟಿದ್ದ.ಸ್ನೇಹಿತರು ಅಂದ ಮೇಲೆ ಕೊಡೋದು ತಗೊಳೋದು ಇದ್ದೇ ಇರುತ್ತೆ, ಅಲ್ಲವೆ? ಹೀಗಾಗಿ, ಅವನು ನಮ್ಮ ಜೊತೆ ಆಗೊಮ್ಮೆ ಈಗೊಮ್ಮೆ ಕೈ ಸಾಲ ತೆಗೆದುಕೊಳ್ತಾ ಇದ್ದ. ಆದರೆ ಒಂದು ವಿಷಯ. ತಗೊಂಡ ಸಾಲವನ್ನು ಹೇಳಿದ ಕಾಲಕ್ಕೆ ಸರಿಯಾಗಿ ಹಿಂತಿರುಗಿಸ್ತಾನೂ ಇದ್ದ. ''ಹೇಳಿದ ಹಾಗೆ ಟೈಮಿಗೆ ಕರೆಕ್ಟಾಗಿ ವಾಪಸ್ ಕೊಡೋದು ಅಂದರೆ ನಮ್ಮ ಗೋಪಾಲಾನೇ ಕಣಯ್ಯ'' ಅಂತ ನಾವೆಲ್ಲಾ ಸ್ನೇಹಿತರು ಆಗಾಗ್ಗೆ ಮಾತಾಡಿಕೊಳ್ತಾ ಇದ್ದೆವು. ನಾವೋ ಆಟೋ ರಿಕ್ಷಾ ಡ್ರೈವರ್‍ಗಳು, ಮೆಕಾನಿಕ್‍ಗಳು, ಚಿಕ್ಕ ಪುಟ್ಟ ಅಂಗಡಿ ಮಾಲೀಕರು ಅಷ್ಟೆ. ದೊಡ್ಡ ದೊಡ್ಡ ಸಾಹುಕಾರರೇನೂ ಅಲ್ಲ; ಆದರೂ ಕೊಡೊದು ಕೊಳ್ಳೋದು, ಲೇವಾದೇವಿ, ಒಬ್ಬರು ಒಬ್ಬರಿಗೆ ಆಗೋದು- ಇದ್ದೇ ಇರುತ್ತಲ್ಲಾ. ಹೀಗಾಗಿ, ನಮ್ಮ ಗುಂಪಿನಲ್ಲಿ ಗೋಪಾಲಾನೂ ಒಬ್ಬ ಒಳ್ಳೆ ನಂಬಿಕಸ್ಥ ಅಂತ ಅನ್ನಿಸಿಕೊಂಡಿದ್ದ. ಅವನದೊಂದು ಚಿಕ್ಕ ದಿನಸಿ ಅಂಗಡಿ ಇತ್ತು. ನಾವೆಲ್ಲಾ, ನಮ್ಮ ನಮ್ಮ ಕೆಲಸ, ಡ್ಯೂಟಿ ಮುಗಿಸಿಕೊಂಡು, ಮನೆಗೆ ಹೋಗೋ ಮೊದಲು, ಆಗಾಗ್ಗೆ ಅಲ್ಲಿ ಹೋಗಿ ಕುಳಿತು ಅವನ ಜೊತೆ ಹರಟೆ ಹೊಡೀತಾ ಇದ್ದೆವು. ಅವನು ಹೇಳೋ ರೋಚಕ ಕಥೆಗಳನ್ನ ಆ ರಾತ್ರಿ ಹೊತ್ತು ಬಾಯಿಬಿಟ್ಟುಕೊಂಡು ಕೇಳುತ್ತಲೂ ಇದ್ದೆವು. ಬೇರೆ ಯಾವ್ಯಾವುದೋ ಊರಲ್ಲಿ ಇದ್ದು ಬಂದವನಂತೆ, ಈ ಊರಿಗೆ ನಮಗಿಂತ ಈತ ಹೊಸಬ. ಆದರೆ ನಮಗಿಂತ ಹೆಚ್ಚಾಗಿ ಈ ಊರಿನ ಬಹಳ ಜನಗಳ ಬಗ್ಗೆ ಏನೇನೋ ವಿಚಾರಗಳನ್ನ ಚೆನ್ನಾಗಿ ತಿಳಿದುಕೊಂಡಿದ್ದಾನೆ- ಅಂತ ಅವನು ಮಾತುಗಳಲ್ಲಿ ಗೊತ್ತಾಗುತ್ತಾ ಇತ್ತು.</p>
<p>* * * *</p>
<p>ಆವತ್ತು ಗೋಪಾಲನ ಮನೇನಲ್ಲಿ ಅದೇನೋ ದೊಡ್ಡ ಹಬ್ಬ. ತುಂಬಾ ಜನ ನೆಂಟರಿಷ್ಟರು ಬರುತ್ತಾರೆಂದು ಒಂದು ವಾರ ಮುಂಚೆಯೇ ಅವನು ನಮಗೆಲ್ಲಾ ಹೇಳಿದ್ದ. ತುಂಬಾ ಜನ ಸ್ನೇಹಿತರನ್ನೂ ಕರೆಯುತ್ತೇನೆಂದೂ ಸಹ ಹೇಳಿದ್ದ. ಆ ಹಬ್ಬದ ಹಿಂದಿನ ದಿನ ಸಂಜೆ ಗೋಪಾಲ ನಮ್ಮ ಮನೆಗೆ ಬಂದ. ಆಕಾಶವೇ ತಲೆ ಮೇಲೆ ಕಳಚಿ ಬಿದ್ದಿದೆ ಅನ್ನೋ ಹಾಗೆ ಮಾತನಾಡತೊಡಗಿದ. ನನಗಿಂತ ನನ್ನ ಹೆಂಡತಿಗೆ ಅವನ ಶೋಚನೀಯ ಪರಿಸ್ಥಿತಿ ದುಃಖ ತರಿಸಿತ್ತು. ''ಯಾರ್ಯಾರಿಗೋ ಅವನು ಕೊಟ್ಟ ಹಣ ಸಕಾಲಕ್ಕೆ ಹಿಂದಕ್ಕೆ ಬಂದಿಲ್ಲವಂತೆ; ನಾಳೆ ಹಬ್ಬಕ್ಕೆ ಏನೇನೋ ವ್ಯವಸ್ಥೆ ಮಾಡಿಕೊಂಡಿದ್ದಾನಲ್ಲಾ, ಅದಕ್ಕೆ ತಕ್ಷಣ ಹಣ ಕೊಡದೇ ಹೋದರೆ ಮರ್ಯಾದೆ<br />ಉಳಿಯುವುದಿಲ್ಲವಂತೆ, ಇತ್ಯಾದಿ ಇತ್ಯಾದಿ'' ತನ್ನ ಎಲ್ಲಾ ಕಷ್ಟಗಳನ್ನ ಹೇಳಿಕೊಂಡ. ಬೇರೆ ಎಲ್ಲೂ ಸಹ ಅವನಿಗೆ ಈಗ ಬೇಕಾದ ಹಣ ಸಿಗುತ್ತಿಲ್ಲವಂತೆ, ನಾನು ಅವನಿಗೆ ಸಹಾಯ ಮಾಡಲೇಬೇಕಂತೆ- ಹೀಗೆಲ್ಲಾ ಗೋಗರೆದ. ''ಹಬ್ಬ ಮುಗಿದ ತಕ್ಷಣ, ಒಂದು ವಾರದೊಳಗೆ ಖಂಡಿತ ಈ ಕೈಸಾಲವನ್ನ ಹಿಂತಿರುಗಿಸಿಬಿಡ್ತೀನಿ'' ಅಂತ ಅವನು ನನ್ನ ಹೆಂಡತಿ ಸುನಂದಾಳ ಎದುರು, ನನಗೆ ಮಾತುಕೊಟ್ಟ.</p>
<p>ಆ ಕಾಲದಲ್ಲಿ ಹತ್ತು ಸಾವಿರ ರೂಪಾಯಿ ಅಂದರೆ ನನಗೆ ಅಷ್ಟೇನೂ 'ಸ್ವಲ್ಪ' ಹಣವಾಗಿರಲಿಲ್ಲ. ಅದು ದೊಡ್ಡ ಮೊತ್ತವೇ. ನನ್ನ ಕೈಯಲ್ಲಂತೂ ಅಷ್ಟು ಹಣ ಇರಲಿಲ್ಲ. 'ಅವರಿವರ ಬಳಿ ಹೋಗಿ ನಾನೇ ಕೈ ಸಾಲ ಮಾಡಿ ಗೋಪಾಲನಿಗೆ ಕೊಡುವುದು' ಅಂತ ನಿರ್ಧಾರ ಮಾಡಿದೆ. ''ಹಾಗೇ ಮಾಡಿ'' ಅಂತ ಸುನಂದಾನೂ ಅನುಮೋದಿಸಿದಳು. ''ನೀನು ಮನೆಗೆ ಹೋಗು. ಇನ್ನೊಂದೆರಡು ಗಂಟೆ ಬಿಟ್ಟು ಬಾ. ಅಷ್ಟೊತ್ತಿಗೆ ನಾನು ಏನಾದರೂ ಏರ್ಪಾಟು ಮಾಡಿರುತ್ತೀನಿ'' ಅಂತ ಹೇಳಿ, ಅವನನ್ನು ಸಾಗಹಾಕಿದೆ.</p>
<p>ಎರಡು ಗಂಟೆ ನನಗೆ ಸಾಕಾಗಲಿಲ್ಲ. ನಾನು ಆಟೋ ತೆಗೆದುಕೊಂಡು ಹೋಗಿ ಒಂದು ಐದಾರು ಕಡೆ ಸ್ನೇಹಿತರನ್ನ ಭೇಟಿ ಮಾಡಿ, ಅವರುಗಳ ಹತ್ತಿರ ಸಾವಿರ, ಎರಡು ಸಾವಿರ- ಹೀಗೆ ಇದ್ದಬದ್ದದ್ದನ್ನೆಲ್ಲಾ ಕೂಡಿಸಿಕೊಂಡು, ಸುಮಾರು ನಾಲ್ಕು ಗಂಟೆಗಳ ನಂತರ ಮನೆಗೆ ಹಿಂತಿರುಗಿದೆ. ಗೋಪಾಲ ನನಗಾಗಿ ಕಾಯುತ್ತಾ ಅಲ್ಲಿ ಕುಳಿತಿದ್ದ.</p>
<p>''ಒಂದು ವಾರದಲ್ಲಿ, ತಪ್ಪಿದರೆ ಹತ್ತು ದಿನದಲ್ಲಿ ದಯವಿಟ್ಟು ಹಿಂತಿರುಗಿಸಬೇಕು. ನಾನು ಯಾರು ಯಾರೋ ಹತ್ತಿರ, ಕೇಳಬಾರದವರ ಹತ್ತಿರ ಎಲ್ಲಾ ಕೇಳಿ, ಸಾಲ ಮಾಡಿ ಸಂಗ್ರಹಿಸಿದ್ದು ಈ ದುಡ್ಡು. ನನ್ನ ಮರ್ಯಾದೆ ಹೋದೀತು. ಮಾತಿಗೆ ತಪ್ಪಬೇಡ. ತಗೊ''- ಅಂತ ಆ ಹತ್ತು ಸಾವಿರವನ್ನು ಗೋಪಾಲನ ಕೈಯಲ್ಲಿ ಕೊಟ್ಟೆ.</p>
<p>ಸುನಂದಾ ಆವಾಗ ಎದುರಿಗೆ ಇದ್ದವಳು, ''ಪಾಪ ಏನೋ ಕಷ್ಟದಲ್ಲಿ ಇದ್ದಾರೆ. ನೀವೇನೂ ಯೋಚನೆ ಮಾಡಬೇಡಿ, ಹಿಂತಿರುಗಿಸುತ್ತಾರೆ, ಬಿಡಿ. ಎಷ್ಟಾದರೂ ಸ್ನೇಹಿತರು ಅಂದರೆ ಸಮಯಕ್ಕೆ ಆಗೋದಕ್ಕೇ ಅಲ್ವೇ ಇರೋದು. ನಾಳೆ ನಿಮ್ಮ ಮನೆಯಲ್ಲಿ ನೋಡೋಣ'' ಅಂತ ದನಿಗೂಡಿಸಿದಳು.</p>
<p>''ಹೌದು, ನಾಳೆ ತಪ್ಪಿಸಬಾರದು. ನೀವಿಬ್ಬರೂ ನಮ್ಮ ಮನೆ ಹಬ್ಬಕ್ಕೆ ತಪ್ಪದೇ ಬರಬೇಕು. ಬೇಗನೇ ಬನ್ನಿ, ಆಯ್ತಾ?''- ಎಂದು ಹೋಗುವಾಗ ಗೋಪಾಲ ಮತ್ತೆ ಆಮಂತ್ರಣವಿತ್ತ.</p>
<p>''ಗೋಪಾಲ ಯಾವಾಗ ಬಂದ? ತುಂಬಾ ಹೊತ್ತಿಂದ ನನಗೆ ಕಾಯ್ತಾ ಇದ್ದನಾ?'', ಗೋಪಾಲ ಹೋದಮೇಲೆ ನಾನು ಸುನಂದಾನ ಕೇಳಿದೆ.</p>
</h೬>
<p>೬೨<br /><em>ತಿರುಗಾಟ<br />ತಿರುಗಾಟ</em><br />೬೩</p>
<p><h೬>''ಹೌದು, ಆವಾಗಲೇ ಬಂದರು. ಸುಮಾರು ಎರಡು ಗಂಟೆ ಆಯ್ತು ಅಂತ ಕಾಣುತ್ತೆ. ಅದೂ ಇದೂ ಮಾತಾಡ್ತಾ ಇದ್ದೆವು. ತುಂಬಾ ಸ್ವಾರಸ್ಯಕರವಾಗಿ ಮಾತಾಡ್ತಾರೆ, ಗೋಪಾಲ್'' ಅಂದಳು ಸುನಂದಾ.''ನೀನು ಹೇಳೋದು ನಿಜ. ಅವನ ಜೊತೆ ಮಾತಾಡ್ತಾ ಕೂತರೆ ಹೊತ್ತು ಹೋದದ್ದೇ ಗೊತ್ತಾಗಲ್ಲ. ಅದು ಸರಿ, ಅವನಿಗೆ ಸ್ವಲ್ಪ ಕಾಫಿ ಗೀಫಿ ಏನಾದರೂ ಮಾಡಿಕೊಟ್ಟೆ ತಾನೆ?''</p>
<p>''ಮಾಡಿಕೊಡ್ದೇ ಇರ್ತೇನ್ಯೇ? ಇನ್ನೊಂದ್ ವಿಚಾರ. ನಾನು ಹಾಕಿಕೊಂಡಿದೀನಲ್ಲ ಕರೀಮಣಿ ಸರ, ಅದನ್ನ ತುಂಬಾ ಇಷ್ಟಪಟ್ಟರು, ಗೋಪಾಲ್. ಅದೇ ಥರಾ ಸರಾನ ತಮ್ಮ ಹೆಂಡತೀಗೂ ಮಾಡಿಸಿ ಕೊಡಬೇಕಂತೆ ಅವರು. ಎಲ್ಲಿ ಮಾಡಿಸಿದಿರಿ, ಎಷ್ಟು ಬಿತ್ತು'' ಎಲ್ಲಾ ಕೇಳಿದರು.</p>
<p>''ಸರಿ, ಹೇಳಿದೆ ತಾನೆ?''</p>
<p>''ಅಷ್ಟೇ ಅಲ್ಲ, ಮಾತಿಗೆ ಮಾತು ಬೆಳೆದು, ನನ್ನ ನಿಮ್ಮ ಅಭಿರುಚಿ ತುಂಬಾ ಚೆನ್ನಾಗಿದೆ, ಬೇರೆಯವರ ಥರಾ ಅಲ್ಲ, ಹಳ್ಳೀಲಿ ಬೆಳೆದಿದ್ದರೂ, ಮನೇನ ಚೆನ್ನಾಗಿ ಇಟ್ಟುಕೊಳ್ಳೊದು, ಒಪ್ಪ ಓರಣ, ನಾಜೂಕು ಇವೆಲ್ಲದನ್ನೂ ತುಂಬಾ ಮೆಚ್ಚಿಕೊಂಡರು, ಗೋಪಾಲ್.''</p>
<p>''ಒಳ್ಳೇದು.''</p>
<p>''ಒಡವೆಗಳ ವಿಚಾರದಲ್ಲಿ ಸಹ ನನ್ನ ಟೇಸ್ಟ್ ತುಂಬಾ ಅಪ್ರಿಷಿಯೇಟ್ ಮಾಡಿದರು. ಅದೇನು ಚೆನ್ನಾಗಿಲ್ಲ ಅಂತ ನೀವು ಹೇಳ್ತಾ ಇದ್ದರಲ್ಲಾ, ಆ ಮುತ್ತಿನ ಸರ, ನಮ್ಮಮ್ಮ ಮಾಡಿಸಿಕೊಟ್ಟ ಚಿನ್ನದ ಸರ, ಕೈಬಳೆ ಎಲ್ಲಾ ತುಂಬಾ ಚೆನ್ನಾಗಿದೆ ಅಂತ ಹೊಗಳಿದರು.''</p>
<p>''ಆ ಒಡವೆ ವಿಚಾರ ಯಾಕೆ ಬಂತು?''</p>
<p>''ಅದೇ ಥರಾ ಒಡವೆಗಳನ್ನ ತಮ್ಮ ಹೆಂಡತೀಗೂ ಮಾಡಿಸಿಕೊಡಬೇಕಂತೆ, ಕೇಳಿದರು, ಒಳಗಡೆಯಿಂದ ತಂದು ತೋರಿಸಿದೆ. ಅದರ ಬಗ್ಗೆ ಮಾತನಾಡಿದೆವು. ತೊಗೊಂಡು ಹೋಗಿ ಒಳಗೆ ಪೆಟ್ಟಿಗೀಲಿ ಜೋಪಾನವಾಗಿ ತೆಗೆದಿಟ್ಟೆ. ಯಾಕೆ, ಚೆನ್ನ್ನಾಗಿದೆ ಅಂದೋರಿಗೆ, ಅದೂ ನಿಮ್ಮ ಸ್ನೇಹಿತರಿಗೆ ತೋರಿಸಲೂ ಬಾರದಾ?''</p>
<p>''ಆಯ್ತು, ಮಹಾರಾಯಿತಿ, ನಿನ್ನ ಒಡವೆಗಳ ಬಗ್ಗೆ ಯಾರೋ ಹೊಗಳಿದರಲ್ಲ, ನನಗೆ ಅಷ್ಟೇ ತೃಪ್ತಿ'', ನಾನು ಮಾತುಕತೆಯನ್ನ ಮುಗಿಸಲೆತ್ನಿಸಿದೆ.</p>
<p>ಮರುದಿನ ಬೆಳಿಗ್ಗೆ ನಾನಿನ್ನೂ ಎದ್ದು ಆಟೋ ತಗೊಂಡು ಹೊರಗಡೆ ಹೋಗೋದಕ್ಕೆ ಸಿದ್ಧವಾಗ್ತಾ ಇದ್ದೆ, ಆವಾಗ ಗೋಪಾಲನ ಅಂಗಡಿಯ ಒಬ್ಬ ಆಳು ಹುಡುಗ ನಮ್ಮ ಮನೆಗೆ ಬಂದ. ಅವನು ಹೇಳಿದ: ''ಗೋಪಾಲನ ಯಾರೋ ಹತ್ತಿರದ<br />ನೆಂಟರು ನೆನ್ನೆ ರಾತ್ರಿ ತೀರಿಕೊಂಡುಬಿಟ್ಟರಂತೆ. ಅದಕ್ಕೆ ಅವರ ಮನೆ ಹಬ್ಬ ಕ್ಯಾನ್ಸಲ್ ಮಾಡಬೇಕಾಗಿ ಬಂತಂತೆ. ಇವತ್ತು ಅವರ ಮನೆಯಲ್ಲಿ ಹಬ್ಬ ಇಲ್ವಂತೆ. ತೀರಿ ಹೋದರಲ್ಲಾ ಆ ನೆಂಟರ ಊರಿಗೆ ಬೆಳಿಗ್ಗೆ ಬೆಳಿಗ್ಗೆನೇ ಗೋಪಾಲು ಹೋಗಿದ್ದಾರಂತೆ. ಇದನ್ನೆಲ್ಲಾ ನಿಮಗೆ ತಿಳಿಸೋಕೆ ಗೋಪಾಲು ಹೇಳಿದ್ದಾರೆ'' ಅಂತ ಅವನು ಬಡಬಡಿಸಿದ. ನಾನು ''ಸರಿ, ಸರಿ. ಗೋಪಾಲ್ ಊರಿಗೆ ಬಂದ ಮೇಲೆ, ನನ್ನನ್ನ ಬಂದು ನೋಡಲಿಕ್ಕೆ ಹೇಳು'' ಅಂತ ಹೇಳಿ, ಅವನನ್ನು ಕಳಿಸಿ, ನಾನು ಆಟೋ ಸ್ಟಾರ್ಟ್ ಮಾಡಿ ಹೊರಟೆ.</p>
<p>ವಾರ ಆಯ್ತು, ಹತ್ತು ದಿನ ಆಯ್ತು, ಹದಿನೈದು ದಿನ ಆಯ್ತು, ತಿಂಗಳಾಯ್ತು ಗೋಪಾಲನ ಸುಳಿವಿಲ್ಲ. ಒಂದೆರಡು ಸರಿ ಅವನ ಅಂಗಡಿ ಕಡೆ ಹೋಗಿ ಬಂದೆ; ಬಾಗಿಲು ಹಾಕಿತ್ತು. ''ಸಾಮಾನ್ಯವಾಗಿ ಏಳುದಿನವೂ, ಭಾನುವಾರನೂ ತೆಗೆದೇ ಇರೋ ಅಂಗಡಿ, ಯಾಕೆ ಹೀಗೆ ಇವತ್ತು ಮುಚ್ಚಿದೆ?'' ಅಂತ ನನಗೆ ಅನುಮಾನ ಬಂತು. ಅಕ್ಕಪಕ್ಕದವರನ್ನು ವಿಚಾರಿಸಿದೆ.</p>
<p>''ಹತ್ತು ಹದಿನೈದು ದಿನದಿಂದ ಅಂಗಡಿ ಬಾಗಿಲು ತೆಗೆದೇ ಇಲ್ಲ!'' ಅಂತ ಅಕ್ಕಪಕ್ಕದ ಅಂಗಡಿಯವರು ಹೇಳಿದರು.</p>
<p>''ಸರಿ, ಈ ಗೋಪಾಲ ಎಲ್ಲೋ ನೆಂಟರ ಊರಿಗೆ ಹೋಗಿದ್ದಾನೆ; ಅಲ್ಲೇ ಸಿಕ್ಕಿಹಾಕಿಕೊಂಡಿದ್ದಾನೆ. ಊರಿಗೆ ಬರೋದಕ್ಕೆ ಆಗಿಲ್ಲ. ಇನ್ನೇನು ಇವತ್ತು ನಾಳೆ ಬರಬಹುದು'' ಅಂತ ನಾನು ಊಹಿಸಿಕೊಂಡು, ಮನೆಗೆ ಮರಳಿದೆ.</p>
<p>ಗೋಪಾಲನಿಗೋಸ್ಕರ ನಾನು ಕೈ ಸಾಲ ಮಾಡಿದ್ದೆನಲ್ಲಾ ಅವರುಗಳೆಲ್ಲಾ ನನಗೆ ತಗಾದೆ ಮಾಡೋದಕ್ಕೆ ಪ್ರಾರಂಭಿಸಿದರು.</p>
<p>''ಒಂದು ವಾರದಲ್ಲಿ ಅವರುಗಳಿಗೆಲ್ಲಾ ಹಣಾನ ಹಿಂತಿರುಗಿಸುತ್ತೀನಿ'' ಅಂತ ಹೇಳಿ ಕೈ ಕಡ ತಗೊಂಡಿದ್ದೆನಲ್ಲಾ, ಅವರಿಗೆಲ್ಲಾ ಮುಖ ತೋರಿಸೋ ಧೈರ್ಯ ನನಗೆ ಇಲ್ಲವಾಯಿತು. ಕಿಬ್ಬದಿಯ ಕೀಲು ಮುರಿದಂತೆ ಆಗತೊಡಗಿತು. ''ಬೀಸೋ ದೊಣ್ಣೆ ತಪ್ಪಿಸಿಕೊಂಡರೆ ನೂರಾರು ವರ್ಷ ಅಯಸ್ಸು'' ಅಂದುಕೊಂಡು ಇನ್ನು ಕೆಲವು ಸ್ನೇಹಿತರ ಹತ್ತಿರ ಕೈ ಸಾಲ ಮಾಡೋಣ- ಅಂತ ಹೋದೆ ಆವಾಗ ಗೊತ್ತಾಯಿತು: ''ಗೋಪಾಲ ಅವರುಗಳ ಹತ್ತಿರಾನೂ ನನಗೆ ಹೇಳಿದ ಹಾಗೇ ಏನೇನೋ ಕಾರಣ ಹೇಳಿ, ನಂಬಿಸಿ, ಅವರುಗಳ ಹತ್ತಿರಾನೂ ಹಣ ತೆಗೆದುಕೊಂಡು ಹೋಗಿದ್ದಾನೆ'' ಅಂತ. ನಾವೆಲ್ಲಾ ಮಾತಾಡಿಕೊಂಡೆವು. ಇದರಲ್ಲಿ ಎನೋ ಒಂದು ಭಾರಿ ಸಂಚು ಇದೆ. ಮನೇನಲ್ಲಿ ಹಬ್ಬ; ಅರ್ಜೆಂಟಾಗಿ ಹಣ ಬೇಕು ಅಂತ ನಮ್ಮ ಎಲ್ಲರಿಗೂ ಪ್ರತ್ಯೇಕ ಪ್ರತ್ಯೇಕವಾಗಿ ಭೇಟಿಮಾಡಿ ಹೇಳಿ, ಏನಿಲ್ಲಾ ಅಂದರೂ ಅರವತ್ತು ಎಪ್ಪತ್ತು ಸಾವಿರ ರೂಪಾಯಿ ತಗೊಂಡು ಹೋಗಿ ಗೋಪಾಲ ಊರು ಬಿಟ್ಟಿದ್ದಾನಲ್ಲಾ, ಈಗ ಏನು ಮಾಡೋದು?</p>
</h೬>
<p>೬೪<br /><em>ತಿರುಗಾಟ<br />ತಿರುಗಾಟ</em><br />೬೫</p>
<p><h೬>ಹಾಗೆ ನಾವು ನಾವು ಮಾತನಾಡಿಕೊಳ್ಳುತ್ತಿದ್ದಾಗ, ಇನ್ನೊಂದು ವಿಚಾರಾನೂ ಹೊರಬಿತ್ತು. ಈ ಮೊದಲು ಗೋಪಾಲ ನಮ್ಮಗಳ ಹತ್ತಿರ ಚಿಕ್ಕ ಪುಟ್ಟ ಕೈಸಾಲ ಮಾಡಿದಾಗಲೆಲ್ಲಾ ಸಮಯಕ್ಕೆ ಸರಿಯಾಗಿ ಹಿಂತಿರುಗಿಸುತ್ತಿದ್ದನಲ್ಲಾ, ಅದು ಹೇಗೆ ಮಾಡ್ತಾ ಇದ್ದ ಅಂದರೆ, ಇವರ ಹತ್ತಿರ ಸಾಲ ತೊಗೊಂಡು ಅವರ ಸಾಲ ತೀರಿಸೋದು, ಇನ್ನೊಬ್ಬರ ಹತ್ತಿರ ಸಾಲ ತೊಗೊಂಡು ಇವರ ಸಾಲ ತೀರಿಸೋದು. ಆದರೆ, ಹೇಳಿದ ಸಮಯಕ್ಕೆ ಸರಿಯಾಗಿ ಹಣ ಹಿಂತಿರುಗಿಸೋದು. ಅಂತೂ ಇಂತೂ ನಮಗೆಲ್ಲಾ ನಂಬಿಕೆ ಹುಟ್ಟಿಸುವ ಹಾಗೆ ನಡೆದುಕೊಳ್ಳುತ್ತಾ ಇದ್ದ ಅನ್ನೋದೂ ಗೊತ್ತಾಯಿತು.ಒಂದು ದಿನ ಸಂಜೆ ನನ್ನ ಅದೃಷ್ಟ ಖುಲಾಯಿಸಿತು ಅನ್ಕೊಂಡೆ. ಯಾಕೆ ಅಂದರೆ, ನಾನು ಗೋಪಾಲನ ಅಂಗಡಿ ಕಡೆ ಹೋಗಿದ್ದಾಗ ಅವನ ಅಂಗಡಿ ತೆಗೆದಿತ್ತು. ಅಲ್ಲಿಗೆ ಹೋದೆ. ಬೇರೆಯವರ ವಿಚಾರ ನನಗೇನೂ ಗೊತ್ತಿಲ್ಲ ಅನ್ನೋ ತರಹಾನೇ ನಟನೆ ಮಾಡ್ತಾ,</p>
<p>''ಏನಯ್ಯಾ ಗೋಪಾಲ, ಯಾವಾಗ ಊರಿಗೆ ಬಂದೆ? ಊರಲ್ಲಿ ನಿಮ್ಮ ನೆಂಟರಿಷ್ಟರು ಎಲ್ಲಾ ಕ್ಷೇಮಾನಾ? ಬಹಳ ದಿನ ನಿಮ್ಮ ಅಂಗಡಿ ಬಾಗಿಲು ಹಾಕಿತ್ತಲ್ಲಾ, ಏನ್ ಸಮಾಚಾರ? ನಿಮ್ಮ ಮನೇ ಕಡೆ ಹೋಗಿದ್ದೆ; ಅದೂ ಬೀಗ ಹಾಕಿತ್ತು; ಏನ್ ಸಮಾಚಾರ? ಎಲ್ಲರೂ ಕ್ಷೇಮಾನಾ?''- ಹೀಗೆ ಕ್ಷೇಮ ಸಮಾಚಾರ ವಿಚಾರಿಸಿದೆ.</p>
<p>ಅವನು ಏನೇನೋ ಕತೆ ಹೇಳಿದ. ಅದು ನನ್ನ ಕಿವಿ ಮೇಲೆ ಬೀಳಲಿಲ್ಲ. ಯಾಕೆ ಅಂದರೆ, ನಾನು ಅವನ ಅಂಗಡಿನೇ ನೋಡ್ತಾ ಇದ್ದೆ. ಒಳಗಡೆ ಸ್ವಲ್ಪ ಖಾಲಿ ಖಾಲೀನೇ ಕಾಣಿಸ್ತಾ ಇತ್ತು.</p>
<p>ಮಾತು ಮಾತು ಆಡುತ್ತಾ ಗೋಪಾಲ ತನ್ನ ಚೆಕ್ ಬುಕ್ ತೆಗೆದ. ''ಏನೂ ತಪ್ಪು ತಿಳಿದುಕೊ ಬೇಡ, ಕಣಯ್ಯಾ. ನೀನು ಕೊಟ್ಟ ಹಣಕ್ಕೆ ಏನೂ ಮೋಸ ಇಲ್ಲ. ನಾನು ಬೇಗ ಕೊಡಲಿಲ್ಲ ಅಂತ ಕೋಪಾನೂ ಮಾಡ್ಕೋಬೇಡ. ತಗೋ ಈ ಚೆಕ್‍ನ್ನ, ಹತ್ತು ಸಾವಿರ ರೂಪಾಯಿಗೆ ಇದೆ. ಸರಿಯಾಗಿ ಇದೆಯಾ ನೋಡಿಕೋ'' ಅಂದ.</p>
<p>''ನನಗೆ ಕ್ಯಾಷನ್ನೇ ಕೊಟ್ಟಿದ್ದರೆ ಒಳ್ಳೆಯದಾಗಿತ್ತು'', ಅಂತ ನಾನು ರಾಗ ಎಳೆದೆ.</p>
<p>ನಗದೇ ಬೇಕು ಅಂದರೆ, ಇನ್ನೊಂದು ವಾರಾನಾದರೂ ಬೇಕಾಗುತ್ತೆ. ಏನು ಮಾಡಲಿ ಹೇಳು, ತುಂಬಾ ಕಷ್ಟಕ್ಕೆ ಸಿಕ್ಕಿ ಹಾಕಿಕೊಂಡು ಬಿಟ್ಟಿದ್ದೀನಿ.</p>
<p>''ಇನ್ನೊಂದು ವಾರಾನಾ?''</p>
<p>''ದಯವಿಟ್ಟು ಇನ್ನೊಂದು ಸಹಾಯ ಮಾಡು ಈ ಚೆಕ್ಕನ್ನು ನಾಳೇನೇ ಬ್ಯಾಂಕಿಗೆ ಹಾಕಬೇಡ. ಮುಂದಿನ ವಾರ ಬ್ಯಾಂಕಿಗೆ ಹಾಕು. ಅಷ್ಟೊತ್ತಿಗೆ ನನ್ನ ಅಕೌಂಟ್‍ಲ್ಲಿ ಇದಕ್ಕೆ ಬೇಕಾದ ದುಡ್ಡು ಎಲ್ಲಾ ಇರುತ್ತೆ''- ಅಂತ ಹೇಳಿ ನನಗೆ ಚೆಕ್ ಕೊಟ್ಟ.</p>
<p>ನಾನು, ''ಗೋಪಾಲ, ನಿನ್ನನ್ನು ನಂಬಿ, ನಾನು ಎಷ್ಟೊಂದು ಜನರ ಹತ್ತಿರ ಸಾಲ ಮಾಡಿ ನಿನಗೆ ಹಣ ಕೊಟ್ಟೆ. ನನಗೆ ಯಾಕೆ ನೀನು ಹೀಗೆ ಮೋಸ ಮಾಡಿದೆ? ಇರಲಿ ಬಿಡು, ಈಗ ನೀನು ಚೆಕ್ ಕೊಡ್ತಾ ಇದ್ದೀಯ. ಇದರಲ್ಲಿ ಏನೂ ಮೋಸ ಇಲ್ಲ ತಾನೆ,'' ಅಂತ ಕೇಳಿದೆ.</p>
<p>ಅದಕ್ಕೆ ಗೋಪಾಲ, ''ಛೇ ಛೇ, ನೀನು ಎಂಥ ಒಳ್ಳೆ ಸ್ನೇಹಿತ. ನನಗೆ ಅವತ್ತು ನೀನು, ನಿನ್ನ ಹೆಂಡ್ತಿ ನನ್ನ ಕಷ್ಟ ನೋಡಿ, ತಕ್ಷಣ ಸಹಾಯ ಮಾಡಿದ್ದೀರಿ. ಅದನ್ನು ನಾನು ಮರೆಯೋದಕ್ಕೆ ಸಾಧ್ಯವೇನಯ್ಯಾ? ಮುಂದೆ ಯಾವಾಗಲಾದರೂ ಹೀಗೆ ನಿನಗೆ ಬೇಕಾದಾಗ ಸಹಾಯ ಮಾಡೋ ಶಕ್ತೀನ ದೇವರು ನನಗೂ ಕೊಡಲಿ ಅಂತ ದೇವರನ್ನು ಕೇಳಿಕೊಳ್ತೀನಿ'' ಅಂತ ಗೋಪಾಲ ಹೇಳಿದ.</p>
<p>ನಾನು ''ಗೋಪಾಲ ಯಾಕಯ್ಯಾ ಹೀಗೆ ಮಾಡಿದೆ? ಬೇರೆಯವರ ಹತ್ರಾನೂ ಹೀಗೆ ತುಂಬಾ ಸಾಲ ಮಾಡಿದ್ದೀಯಂತೆ. ಹೇಗಯ್ಯ ತೀರಿಸ್ತೀಯಾ ಅದನ್ನೆಲ್ಲಾ? ಏನಯ್ಯಾ ನಿನ್ನ ನಿಜವಾದ ವ್ಯವಹಾರ- ಸಮಾಚಾರ?'' ಅಂತ ತಡಿಯಲಾರದೆ ಅವನನ್ನು ಕೇಳಿದೆ.</p>
<p>ಅದಕ್ಕೆ ಅವನು ''ಇನ್ನೊಂದು ದಿನ ಎಲ್ಲಾ ನಿನಗೆ ಖಂಡಿತಾ ಹೇಳ್ತೀನಿ. ಇವತ್ತು ಇಲ್ಲಿ ಅದು ಬೇಡ. ದಯವಿಟ್ಟು ಇನ್ನೊಂದು ಉಪಕಾರ ಮಾಡು. ಯಾರಿಗೂ ಹೇಳಬೇಡ, ನಾನು ನಿನಗೆ ಈ ಚೆಕ್ ಕೊಟ್ಟಿದ್ದೀನಿ- ಅಂತ. ಹೌದು ನಿನಗೆ ನಾನೇ ಹೇಳಬೇಕು ಅಂತ ಮಾಡಿದ್ದೆ ಬೇರೆಯವರ ಹತ್ರಾನೂ ಸ್ವಲ್ಪ ಕೈ ಸಾಲ ಮಾಡಿದ್ದೀನಿ. ನಿನಗೆ ಮೊದಲು ಬೇರೆಯವರಿಗೆಲ್ಲಾ ಆಮೇಲೆ, ಸ್ವಲ್ಪ ಸ್ವಲ್ಪ ಕೊಟ್ಟು, ಆದಷ್ಟು ಬೇಗ ಕೈತೊಳೆದುಕೊಳ್ತೀನಿ. ನೀನೇ ಹೇಳು, ಯಾವತ್ತಾದರೂ ಯಾರಿಗಾದರೂ ಇಲ್ಲೀವರೆಗೆ ಮೋಸ ಮಾಡಿದ್ದೀನೇನಯ್ಯಾ ನಾನು?'' ಅಂತ ಏನೇನೋ ಸಮಜಾಯಿಷಿ ಹೇಳಿದ.</p>
<p>ನನಗೆ ಬೇರೆ ಸ್ವಲ್ಪ ಅರ್ಜೆಂಟ್ ಕೆಲಸ ಇತ್ತು. ಹಾಗಾಗಿ, ನಾನು ಮಾತು ಬೆಳೆಸದೆ, ಮನೆಗೆ ಹಿಂತಿರುಗಿದೆ.</p>
<p>* * *</p>
<p>ಈ ಸಂಜೆ ನಡೆದ ಎಲ್ಲಾ ಕತೆಯನ್ನ ಮನೆಗೆ ಬಂದು ಹೇಳಿದಾಗ, ಗೋಪಾಲನ ಮಾತುಗಳನ್ನ ಸುನಂದಾ ನಂಬಲಿಲ್ಲ. ''ನನಗೇನೋ ಭಾರೀ ಅನುಮಾನಾನೇ, ರೀ'' ಎಂದಳು, ಸುನಂದಾ.</p>
<p>ಅವಳ ಅನುಮಾನ ಪರಿಹಾರ ಆಗಲು ತಡವಾಗಲಿಲ್ಲ. ಒಂದು ವಾರ ಬಿಟ್ಟು, ನನ್ನ ಬ್ಯಾಂಕಿಗೆ ತಗೊಂಡು ಹೋಗಿ ಆ ಚೆಕ್‍ನ್ನು ಡಿಪಾಸಿಟ್ ಮಾಡಿದೆ. ಮೂರು ನಾಲ್ಕು ದಿನ ಬಿಟ್ಟು ಬ್ಯಾಂಕಿನವರು ಚೆಕ್‍ನ್ನು ವಾಪಸ್ ನನಗೆ ಕಳಿಸಿದರು. ''ಅಕೌಂಟ್‍ನಲ್ಲಿ</p>
</h೬>
<p>೬೬<br /><em>ತಿರುಗಾಟ<br />ತಿರುಗಾಟ</em><br />೬೭</p>
<p><h೬>ಹಣ ಇಲ್ಲಾ'' ಅಂತ ಕಾಗದದೊಂದಿಗೆ, ಗೋಪಾಲನ ಚೆಕ್ ವಾಪಸ್ ಆಗಿದ್ದಕ್ಕೆ ಫೀಸ್‍ನ್ನ ನನ್ನ ಅಕೌಂಟಿನಿಂದ ಜಮಾ ಮಾಡಿಕೊಂಡಿದ್ದಕ್ಕೆ ಒಂದು ರಶೀದಿ ಸಮೇತ, ಗಾಯದ ಮೇಲೆ ಬರೆ ಹಾಕಿದ ಹಾಗೆ. ಸುನಂದ ಹೇಳಿದ್ದು ನಿಜವಾಯಿತು. ಹಿಂದಕ್ಕೆ ಬಂದ ಚೆಕ್‍ನ್ನೂ, ಬ್ಯಾಂಕಿನವರ ಕಾಗದವನ್ನ್ನೂ ಕೈಯಲ್ಲಿಟ್ಟುಕೊಂಡು ಗೋಪಾಲನ ಮನೆಗೆ ಹೋದೆ. ಮನೆ ಬೀಗ ಹಾಕಿತ್ತು. ಅಂಗಡಿಗೆ ಹೋದೆ. ''ಮಳಿಗೇನ ಖಾಲಿಮಾಡ್ಕೊಂಡು, ಮನೆ ಮಾಲೀಕರಿಗೆ ಬೀಗದ ಕೈ ಕೊಟ್ಟು, ಮೂರು ದಿನದ ಹಿಂದೇನೇ ಗೋಪಾಲ ಹೋದರು''- ಅಂತ ಪಕ್ಕದ ಅಂಗಡಿಯವರು ಹೇಳಿದರು. ನಾನು ಬರಿಗೈಯಲ್ಲಿ ಮನೆಗೆ ಹಿಂತಿರುಗಿದೆ.ಹಿಂದಕ್ಕೆ ಬಂದ ಚೆಕ್ಕನ್ನ ಅಲ್ಲೇ ಹರಿದು ಬಿಸಾಡಬೇಕೆಂಬ ಕೋಪ ಉಕ್ಕಿ ಬಂದರೂ, ತಡೆದುಕೊಂಡು ಜೇಬಿನಲ್ಲಿ ಇಟ್ಟುಕೊಂಡೇ ನಾನು ಹಿಂತಿರುಗಿದ್ದೆ. ಮನೆಗೆ ಬಂದು, ಕುರ್ಚಿಯ ಮೇಲೆ ಕುಳಿತು, ಇನ್ನೊಮ್ಮೆ ಅದನ್ನ ನೋಡಿದಾಗ, ನನ್ನನ್ನು ನೋಡಿ, ಆ ಚೆಕ್ಕು ಅಣಕಿಸಿ ನಗುತ್ತಿದೆಯೇನೋ ಅನಿಸಿತು. ಪೆಟ್ಟಿಗೆಯೊಳಗೆ ಅದನ್ನು ಬಿಸಾಡಿದೆ. ಊಟ ಮಾಡಿ ಮಲಗುವ ಮುನ್ನ, ಮನಸ್ಸಿಲ್ಲದ ಮನಸ್ಸಿನಿಂದ ಅಂದಿನ ದಿನಚರಿ ಬರೆಯುವಾಗ, ಆ ದಿನದ ಘಟನೆಗೆ ''ಚೆಕ್ಕು ನಕ್ಕಿತು'' ಎಂದೇ ಅದಕ್ಕೆ ತಲೆಬರಹ ಬರೆದೆ.</p>
<p>ಆಮೇಲಿನ ದಿನಗಳಲ್ಲಿ ನಮ್ಮ ಗೋಪಾಲನಿಗಾಗಿ ನಾನೂ ನನ್ನ ಸ್ನೇಹಿತರೂ ಎಷ್ಟೆಷ್ಟು ಹುಡುಕಾಡಿದರೂ ಅವನ ಪತ್ತೆ ಆಗಲಿಲ್ಲ. ಅವನು ಹೆಂಡತಿಯೊಂದಿಗೆ ಊರು ಬಿಟ್ಟು ಪರಾರಿಯಾಗಿದ್ದಾನೆ ಅನ್ನೋದು ಖಚಿತವಾಯಿತು.</p>
<p>ಸುನಂದಾ ಹತ್ತಿರ ಇದ್ದ ಒಡವೆಗಳನ್ನ ನಾನು ಗಿರವಿ ಅಂಗಡಿಗೆ ತೆಗೆದುಕೊಂಡು ಹೋಗಿ ಸ್ವಲ್ಪ ಹಣ ತಂದೆ. ಸಾಲದೆ ಬಂದಿದ್ದರಿಂದ ಒಂದೆರಡು ಒಡವೆಗಳನ್ನು ಮಾರಿದೆ, ಹಣ ಕೂಡಿಸಿದೆ. ಯಾರು ಯಾರ ಹತ್ತಿರ ಸಾಲ ಮಾಡಿದ್ದೆನೊ ಅವರಿಗೆಲ್ಲ ಅವರವರದನ್ನ ಹಿಂತಿರುಗಿಸಿ ಕೈತೊಳೆದುಕೊಂಡೆ.</p>
<p>* * *</p>
<p>ಎಷ್ಟೋ ತಿಂಗಳುಗಳ ನಂತರ, ಒಂದು ದಿನ ನಾನು ನನ್ನ ಆಟೋ ಡ್ರೈವ್ ಮಾಡಿಕೊಂಡು ಹೋಗುತ್ತಾ ಇದ್ದಾಗ, ಒಂದು ಮೋಟಾರ್ ಬೈಕ್ ಮೇಲೆ ಗೋಪಾಲ ಹೋಗ್ತಾ ಇದ್ದದ್ದು ಕಣ್ಣಿಗೆ ಬಿತ್ತು. ನನ್ನ ಕಣ್ಣನ್ನು ನಾನೇ ನಂಬಲಾಗಲಿಲ್ಲ. ''ಛೇ! ಅವನಿರಲಾರದು; ಬೇರೆ ಯಾರೋ ಅವನ ಥರಾನೇ ಇರಬೇಕು'', ಅಂದುಕೊಂಡೆ.</p>
<p>ಅದಾದ ಒಂದು ಎರಡು ಮೂರು ದಿನಕ್ಕೆ, ಇನ್ನೊಂದು ದಿನ ಸಾಯಂಕಾಲ ಮತ್ತೆ ಅವನನ್ನೇ ನೋಡಿದ ಹಾಗಾಯ್ತು. ನನ್ನ ಆಟೋದಲ್ಲಿ ಕುಳಿತುಕೊಂಡಿದ್ದ ಪ್ಯಾಸೆಂಜರ್‍ಗೆ ಏನೋ ಸಬೂಬು ಹೇಳಿ, ''ಸ್ವಾಮಿ, ದಯವಿಟ್ಟು ಕೆಳಗೆ ಇಳಿಯಿರಿ.<br />ತಪ್ಪು ತಿಳಿದುಕೋ ಬೇಡಿ. ನಿಮಗೆ ಇಲ್ಲಿಂದ ನೀವು ಹೋಗೋ ಕಡೆಗೆ ಬೇರೆ ಆಟೋ ಸಿಗುತ್ತೆ''- ಅಂತ ಹೇಳಿ, ಅವರನ್ನು ಕೆಳಗೆ ಇಳಿಸಿ, ಆ ಗೋಪಾಲ ನಡೆಸಿಕೊಂಡು ಹೋಗ್ತಾ ಇದ್ದ ಮೋಟಾರ್ ಬೈಕನ್ನೇ ಹಿಂಬಾಲಿಸಿದೆ.</p>
<p>ಬಹುಶಃ ಅವನಿಗೆ ನಾನು ಹಿಂಬಾಲಿಸ್ತಾ ಇರೋದು ಗೊತ್ತಾಗಲಿಲ್ಲ ಅಂತ ಕಾಣುತ್ತೆ. ನಾನು ಸ್ವಲ್ಪ ದೂರದಲ್ಲೇ ಇದ್ದು, ಅವನಿಗೆ ಅನುಮಾನ ಬರದ ಹಾಗೆ ಹಿಂಬಾಲಿಸ್ತಾ ಇದ್ದೆ. ದಾರೀಲಿ ನಮ್ಮ ಪುಟ್ಟರಾಮಯ್ಯ ನಡೆದುಕೊಂಡು ಹೋಗ್ತಾ ಇದ್ದ.</p>
<p>''ಏ ಪುಟ್ಟರಾಮು, ಬಾ ಆಟೋ ಹತ್ತಿಕೋ'' ಅಂತ ಕೂಗಿ ಹೇಳಿದೆ.</p>
<p>ಅವನು ''ಆಗಲಿ ಅಣ್ಣಾ'' ಅಂತ ಹೇಳುತ್ತಾ, ನನ್ನ ಪಕ್ಕದಲ್ಲೇ ಡ್ರೈವರ್ ಸೀಟಿನಲ್ಲೇ ಬಂದು ಕುಳಿತ.</p>
<p>ಹೀಗೆ, ಗೊತ್ತಿರುವ ಸ್ನೇಹಿತರನ್ನ, ಆಟೋ ಡ್ರೈವಿಂಗ್ ಕಲೀಬೇಕು ಅನ್ನುವ 'ಅಪ್ರೆಂಟಿಸ್' ಹುಡುಗರನ್ನ ಆಟೋ ಡ್ರೈವರ್‍ಗಳು ತಮ್ಮ ಪಕ್ಕದಲ್ಲೇ ಡ್ರೈವರ್ ಸೀಟಿನಲ್ಲೇ ಕುಳ್ಳಿರಿಸಿಕೊಂಡು, ಹರಟೆ ಹೊಡೀತಾ ಆಟೋ ಓಡಿಸೋದು ಸರ್ವೇ ಸಾಮಾನ್ಯ. ಅದೂ ಸಂಜೆ ಆದಮೇಲೆ, ರಾತ್ರೆ ವೇಳೆ ತಮ್ಮ ತಮ್ಮ ಮನೆಕಡೆ ಹೋಗಬೇಕಾದರೆ ಈ ರೀತಿ ಒಬ್ಬ ಆಟೋ ಡ್ರೈವರ್ ಇನ್ನೊಬ್ಬ ಆಟೋ ಡ್ರೈವರ್‍ಗೆ ರೈಡ್ ಕೊಟ್ಟು ಸಹಾಯ ಮಾಡೋದೂ ಸಹ ಸಾಮಾನ್ಯ. ಇದಕ್ಕೆ ಪೋಲೀಸಿನವರೂ ಸಹ ತಕರಾರು ಮಾಡೋದಿಲ್ಲ.</p>
<p>''ನಾನು ಮನೆ ಕಡೇ ಹೊರಟಿದ್ದೆ ಕಣಣ್ಣಾ. ಇದ್ಯಾಕೆ ಈ ಕಡೆ? ಅದೂ ಖಾಲೀ ಆಟೋ ಓಡ್‍ಸ್ತಾ ಇದ್ದೀ? ಯಾರನ್ನಾದರೂ ಕರ್ಕೊಂಡ್ ಬರಾಕೆ ಹೋಗ್ತಾ ಇದ್ದೀಯೇನು?''- ಹೀಗೆ ಏನೇನೋ ಪ್ರಶ್ನೆಗಳನ್ನ ಕೇಳಲು ಶುರು ಮಾಡಿದ ಪುಟ್ಟರಾಮಯ್ಯನಿಗೆ ''ಸುಮ್ಕೆ ಕೂತ್ಕೋ. ಆಮೇಲೆ ಕತೇನೆಲ್ಲಾ ಹೇಳ್ತೀನಿ,'' ಅಂತ ಗದರಿಸಿದೆ. ಮುಂದೆ ಮುಂದೆ ಹೋಗುತ್ತಿರುವ ಯಾವುದೋ ಮೋಟಾರ್ ಬೈಕನ್ನೇ ಗಮನ ಇಟ್ಟು ಹಿಂಬಾಲಿಸಿಕೊಂಡು ಹೋಗುತ್ತಿರುವ ನನ್ನ ಬಗ್ಗೆ ಅವನಿಗೆ ಏನೋ ಕುತೂಹಲ. ಆದರೂ ಸುಮ್ಮನೇ ಕುಳಿತಿದ್ದ.</p>
<p>ಒಂದು ಅರ್ಧ ಮುಕ್ಕಾಲು ಗಂಟೆ ಪ್ರಯಾಣ ಮಾಡಿದ ಮೇಲೆ, ರಾಮಕೃಷ್ಣ ನಗರದ ಯಾವುದೋ ಒಂದು ಬೀದಿಗೆ ಅವನ ಮೋಟಾರು ಬೈಕ್ ಹೊಕ್ಕಿತು. ನಾನು ದೂರದಲ್ಲೇ ಆಟೋ ನಿಲ್ಲಿಸಿಕೊಂಡು ಅವನು ಯಾವ ಮನೆ ಮುಂದೆ ಮೋಟಾರ್ ಬೈಕ್ ನಿಲ್ಲಿಸುತ್ತಾನೆ- ಅಂತ ನೋಡ್ತಾ ಇದ್ದೆ. ಅವನು ತನ್ನ ಮೋಟಾರ್ ಸೈಕಲ್ಲನ್ನ ಮನೆ ಮುಂದೆ ನಿಲ್ಲಿಸಿ, ಮನೆ ಒಳಗೆ ಹೋದ ಮೇಲೆ, ನಾನೂ ಅಲ್ಲಿಗೆ ನನ್ನ ಆಟೋ ತೆಗೆದುಕೊಂಡು ಹೋದೆ. ಮನೆ ಮುಂದೆ ಅದನ್ನ ನಿಲ್ಲಿಸಿದೆ.</p>
</h೬>
<p>೬೮<br /><em>ತಿರುಗಾಟ<br />ತಿರುಗಾಟ</em><br />೬೯</p>
<p><h೬>''ಬಾ ಪುಟ್ಟರಾಮು, ನನ್ನ ಜೊತೆ. ನೀನೇನೂ ಮಾತನಾಡಬೇಡ. ಬಾಯಿ ಮುಚ್ಚಿಕೊಂಡು ಇರು, ಸುಮ್ಮನೆ ನನ್ನ ಜೊತೆ ಇರು, ಅಷ್ಟೆ. ಆಮೇಲೆ, ನಿನಗೆ ಎಲ್ಲಾ ಸಮಾಚಾರ ಹೇಳ್ತೀನಿ''- ಅಂತ ಹೇಳಿದೆ.ಹೋಗಿ ಬಾಗಿಲು ತಟ್ಟಿದೆ. ಬಾಗಿಲು ತೆಗೆದಾಗ ಹೊರಗಡೆ ಬಂದ ಗೋಪಾಲನಿಗೆ ಆಶ್ಚರ್ಯವೋ ಆಶ್ಚರ್ಯ! ಆದರೂ ಸಹ ಅದನ್ನ ಒಂದೂ ತೋರಿಸಿಕೊಳ್ಳದೆ, ಯಥಾ ಪ್ರಕಾರ ಬೆಣ್ಣೆ ಮಾತು ಆಡೋದಕ್ಕೆ ಪ್ರಾರಂಭ ಮಾಡಿದ.</p>
<p>''ಬಾರಯ್ಯಾ, ಬಾ. ಒಳಗೆ ಬಾ. ಕುಳಿತುಕೋ. ತುಂಬಾ ದಿನ ಆಯಿತು, ನಿನ್ನನ್ನ ನೋಡಿ. ನೀವೆಲ್ಲಾ ಕ್ಷೇಮಾನಾ? ಯಾರು ಇವರು ನಿನ್ನ ಜೊತೆ ಬಂದಿರೋರು? ಪರಿಚಯ ಆಗಲಿಲ್ಲ.'' ಅಂತ ಶುರು ಮಾಡಿದ.</p>
<p>ನಾನು ಅವನ ಮಾತುಗಳನ್ನ ಅಲ್ಲೇ ತುಂಡರಿಸಿ, ''ನೋಡಯ್ಯಾ ಗೋಪಾಲ. ನನ್ನ ಹತ್ತಿರ ನಿನ್ನ ಈ ಆಟ ಎಲ್ಲಾ ಇನ್ನು ಮುಂದೆ ನಡೆಯೊಲ್ಲಾ. ನಿನ್ನ ಮೋಸ ಎಲ್ಲಾ ಈಗ ಬಯಲಾಗಿ ಹೋಗಿದೆ. ನೀನು ನನಗೆ ಕೊಡಬೇಕಾಗಿರೋ ಹಣಾನೆಲ್ಲಾ ಈಗಿಂದೀಗಲೇ ಕೊಡದೇ ಹೋದರೆ, ನಾನು ಬಿಡೋಲ್ಲಾ. ಇಷ್ಟು ದಿನಾ ನೀನು ಎಲ್ಲಿ ತಲೆ ಮರೆಸಿಕೊಂಡು ಇದ್ದೆಯೋ ನನಗೆ ಗೊತ್ತಿಲ್ಲ. ನೀನು ಕೊಡೋ ಸಬೂಬು ಕಾರಣ ವಾಯಿದೆ ಯಾವುದೂ ನನಗೆ ಈಗ ಬೇಕಾಗಿಲ್ಲ. ಕೊಡಬೇಕಾಗಿರೋ ಹತ್ತುಸಾವಿರ ರೂಪಾಯೀನ ಈಗಲೇ ನನಗೆ ಕೊಡು, ಕೊಡದಿದ್ರೆ ನಾನು ಇಲ್ಲಿಂದ ಕದಲೋದಿಲ್ಲ''- ಅಂತ ಅಲ್ಲೇ ಕುರ್ಚಿ ಮೇಲೆ ಕುಳಿತೆ. ''ಪುಟ್ಟರಾಮು ಕುಳಿತುಕೋ'', ಅಂತ ಸಹ ಹೇಳಿದೆ.</p>
<p>ಗೋಪಾಲ ಮತ್ತೆ ತನ್ನ ಬೆಣ್ಣೆ ಮಾತಿನ ವರಸೆ ಪ್ರಾರಂಭಿಸಿದ. ''ನೋಡಿ, ಪುಟ್ಟರಾಮಯ್ಯನವರೇ. ನಿಮ್ಮ ಹೆಸರು ಪುಟ್ಟರಾಮಯ್ಯ ತಾನೆ? ಇರಲಿ. ನಾನು ಇವನೂ ತುಂಬಾ ಖಾಸಾ ಸ್ನೇಹಿತರು. ನನ್ನ ಬಗ್ಗೆ, ನನ್ನ ಇವನ ಗೆಳೆತನದ ಬಗ್ಗೆ ನಿಮಗೆ ಎಷ್ಟು ಗೊತ್ತಿದೆಯೋ ನನಗೆ ತಿಳೀದು. ನನ್ನ ಕಷ್ಟಕಾಲದಲ್ಲಿ ಇವನು ಮಾಡಿದ ಸಹಾಯವನ್ನ ನಾನು ಜನ್ಮೇಪಿ ಮರೆಯೋದಕ್ಕೆ ಸಾಧ್ಯವಿಲ್ಲ. ಆ ಋಣ ತೀರಿಸೋದಕ್ಕೆ ನನ್ನ ಕೈಲಂತೂ ಈ ಜನ್ಮದಲ್ಲಿ ಸಾಧ್ಯವಿಲ್ಲ. ಕೊಟ್ಟ ಸಾಲವನ್ನ ಬೇಗ ಹಿಂತಿರುಗಿಸಲಿಲ್ಲ ಅಂತ ಇವನು ಕೋಪ ಮಾಡಿಕೊಳ್ಳೋದು ಸಹಜವೇ. ನಾವು ಅಂದುಕೊಂಡ ಹಾಗೇ ಎಷ್ಟೋ ಬಾರಿ ನಡೆಯೋದಿಲ್ಲ ನೋಡಿ. ಏನೋ ಅಚಾತುರ್ಯ ಕೈಮೀರಿ ಆಗಿ ಹೋಗಿ ಬಿಡುತ್ತೆ. ತಪ್ಪಾಗಿ ಬಿಡುತ್ತೆ. ಕ್ಷಮೆ ಅನ್ನೋದು ದೊಡ್ಡ ಗುಣ ನೋಡಿ. ಅಚಾತುರ್ಯ ಆಗಿದೆ ಏನು ಮಾಡೋದು''-ಅಂದ. ಸ್ನೇಹಿತರಲ್ಲದೆ ಇನ್ಯಾರು ತಾನೇ ಸ್ನೇಹಿತರ ಕಷ್ಟಕಾಲದಲ್ಲಿ ನೆರವಾಗ್ತಾರೆ?</p>
<p>''ಅಚಾತುರ್ಯ ಅಂತೆ ಅಚಾತುರ್ಯ. ಅಕೌಂಟಲ್ಲಿ ದುಡ್ಡು ಇಲ್ಲದೇ ಇದ್ರೂ<br />ಬ್ಯಾಂಕ್ ಚೆಕ್ ಕೊಡೋದು. ಯಾಕಯ್ಯಾ ಇಂಥ ಹೊಲಸು ಕೆಲಸ ಮಾಡಬೇಕು? ಮೋಸ ಮಾಡಬೇಕು?''</p>
<p>''ಒಂದು ವಾರ ಬಿಟ್ಟು ಡಿಪಾಸಿಟ್ ಮಾಡು ಅಂತ ಹೇಳಿದ್ದನಲ್ಲ, ನಾನು ನಿನಗೆ ಚೆಕ್ ಕೊಟ್ಟಾಗ. ಆವಾಗ ಯಾರೋ ನನಗೆ ದುಡ್ಡು ಕೊಡಬೇಕಾದೋರು, ನಾಲ್ಕೈದು ದಿನದ ನಂತರ ''ನಾವೇ ನಿಮ್ಮ ಅಕೌಂಟ್‍ಗೆ ಡಿಪಾಸಿಟ್ ಮಾಡ್ತೀವಿ'' ಅಂತ ಪ್ರಾಮಿಸ್ ಮಾಡಿದ್ರು. ಅವರು ಅಷ್ಟು ಹಣ ಹಾಕಿರ್ತಾರೆ, ನೀನು ಅದನ್ನ ತೊಗೊಳ್ತೀಯಾ ಅಂತ ಪ್ಲಾನ್ ಮಾಡಿದ್ದೆ. ಚೆಕ್ ಬೌನ್ಸ್ ಆಯ್ತಾ? ಅಯ್ಯೋ, ಹಾಗಾದರೆ ಅವರು ನನ್ನ ಅಕೌಂಟ್‍ಗೆ ಡೆಪಾಸಿಟ್ ಮಾಡಲೇ ಇಲ್ವಾ? ನಾನು ಹೇಳಿದ ಹಾಗೆ ಕಾಯದೇ, ನೀನೇನಾದರೂ ಮುಂಚೇನೇ ಬ್ಯಾಂಕ್‍ಗೆ ಚೆಕ್ ಹಾಕಿದೆಯಾ? ಅದಕ್ಕೇ ಎಲ್ಲೋ ಚೆಕ್ ಬೌನ್ಸ್ ಆಗಿರಬೇಕು. ಇನ್ನೊಂದು ಸಲ ಹಾಕಬಹುದಾಗಿತ್ತಲ್ಲಾ? ಎಂಥಾ ಕೆಲಸ ಮಾಡಿಬಿಟ್ಟೆ?'' ಎಂದು ಮೊಸಳೆ ಕಣ್ಣೀರು ಹಾಕಲು ಪ್ರಾರಂಭಿಸಿದ.</p>
<p>''ಈ ಗಿಲೀಟು ಮಾತೆಲ್ಲಾ ನನ್ನ ಹತ್ತಿರ ನಡೆಯೋಲ್ಲ. ಎಂಟು ಹತ್ತು ದಿನಾ ಬಿಟ್ಟೇ ನಾನು ಡೆಪಾಸಿಟ್ ಮಾಡಿದ್ದು. ಆಸಾಮೀನೇ ನಾಪತ್ತೆ, ಇನ್ನೊಂದು ಸಲ ಡೆಪಾಸಿಟ್ ಮಾಡಬೇಕಾಗಿತ್ತಂತೆ, ಡೆಪಾಸಿಟ್ಟು! ನಿನ್ನ ಆ ಕೆಟ್ಟ ಚೆಕ್‍ನ್ನ ಬ್ಯಾಂಕಿಗೆ ಹಾಕಿ, ನಾನೇ ಮತ್ತೆ ಇಪ್ಪತ್ತು ರೂಪಾಯಿ ದಂಡ ಕಕ್ಕಲಾ? ನನ್ನ ಎಲ್ಲಾ ದುಡ್ಡು ನನಗೆ ಈಗಲೇ ಕೊಟ್ಟು ಬಿಡು'' ಎಂದೆ.</p>
<p>''ಏನಯ್ಯಾ ನೀನು ಹೇಳೋದು, ಅದೂ ಸ್ನೇಹಿತನಾಗಿ. ನೋಡಿ, ಪುಟ್ಟಾರಾಮಯ್ಯನವರೇ, ನೀವಾದರೂ ನಿಮ್ಮ ಸ್ನೇಹಿತರೂ ಅನ್ನೂ ಕಾರಣಕ್ಕೇ ಅಲ್ಲವೇ, ಇವರಿಗೆ ಸಹಾಯ ಮಾಡೋಕೆ ಅಂತ ಇವರ ಜೊತೆ ಬಂದಿದ್ದೀರಿ, ಅಲ್ಲವೇ? ನಾನೇನು ಇವನ ಹಣ ಹಿಂತಿರುಗಿಸಲ್ಲಾ ಅಂತ ಯಾವತ್ತೂ ಹೇಳಿಲ್ಲ. ಕೇಳಿ ಬೇಕಾದರೆ. ನಾನು ಅಂದ್ಕೊಂಡಿದ್ದೆ- ಚೆಕ್ ಕ್ಯಾಷ್ ಆಯ್ತು, ದುಡ್ಡು ಕೊಟ್ಟಾಯ್ತು ಅಂತ. ಇಲ್ಲಾ ಅಂತ ಈಗ ಹೇಳ್ತಾನೆ. ನಾನು ನಂಬ್ತೀನಿ. ಆದರೆ, ಅದು ಈಗಿಂದೀಗಲೇ ಬೇಕು ಅಂದರೆ, ಎಲ್ಲಿಂದ ತರೋಕೆ ಆಗುತ್ತೆ ಹೇಳಿ. ಈ ರಾತ್ರೀಲಿ. ಅದೂ ಹತ್ತು ಸಾವಿರ ರೂಪಾಯಿಯಷ್ಟನ್ನ ಎಲ್ಲರೂ ತಮ್ಮ ಮನೇಲಿ ಇಟ್ಟುಕೊಂಡಿರ್ತಾರೆಯೇ? ನೀವೇ ಹೇಳಿ'' ಎಂದ ಗೋಪಾಲ.</p>
<p>''ಸುಮ್ಮನಿರಯ್ಯ, ಅದೆಲ್ಲಾ ಮಾತು ಬೇಡ. ಈಗಲೇ ನನ್ನ ದುಡ್ಡು ಕೊಡ್ತೀಯೋ ಇಲ್ಲವೋ?'' ನಾನು ಗದರಿಸಿದೆ.</p>
<p>ಸ್ವಲ್ಪವೂ ವಿಚಲಿತನಾಗದೆ, ''ಎಲ್ಲಿಂದ ತರಲಯ್ಯಾ ಅಷ್ಟೊಂದು ಹಣಾನಾ? ನಾಳೆ ಬೆಳಗ್ಗೆ ತನಕ ಆದರೂ ಸ್ವಲ್ಪ ಕಾಲಾವಕಾಶ ಕೊಟ್ಟರೆ, ಏನಾದರೂ ಏರ್ಪಾಟು ಖಂಡಿತಾ ಮಾಡಬಲ್ಲೆ,'' ಗೊಣಗಿದ ಗೋಪಾಲ.</p>
</h೬>
<p>೭೦<br /><em>ತಿರುಗಾಟ<br />ತಿರುಗಾಟ</em><br />೭೧</p>
<p><h೬>''ಮೋಟಾರ್ ಬೈಕ್ ಯಾರದ್ದು?'' ನಾನು ವಿಷಯಾಂತರ ಮಾಡಿ ಕೇಳಿದೆ.''ಯಾಕೆ? ನನ್ನದೇ.''</p>
<p>''ಅದನ್ನ ಕೊಂಡುಕೊಳ್ಳೋಕೆ ನಿನ್ನ ಹತ್ತಿರ ಹಣ ಇತ್ತು. ನನ್ನ ಹಣ ವಾಪಸ್ ಕೊಡಬೇಕೂಂತ ನಿನಗೆ ಅನ್ನಿಸಲಿಲ್ಲ?''</p>
<p>''ಅದೇ ಹೇಳೋದಕ್ಕೆ ಹೊರಟಿದ್ದೆ. ನೀನೋ ನನ್ನ ಮಾತುಗಳನ್ನ ಕೇಳೋದಕ್ಕೇ ಇಷ್ಟಪಡೋಲ್ಲ. ನಾಳೆ ಬೆಳಗ್ಗೆ ಬೇರೆ ಕಡೆ ನನಗೆ ಬರಬೇಕಾದ ಹಣ ಸಿಗದೇ ಹೋದರೆ, ನನ್ನ ಮೋಟಾರ್ ಬೈಕನ್ನ ಮಾರಿಯಾದರೂ ನಿನ್ನ ಹತ್ತು ಸಾವಿರ ರೂಪಾಯಿ ಸಾಲಾನ ಬಡ್ಡಿಸಮೇತ ತೀರಿಸ್ತೀನಿ. ಆಯ್ತಾ?'' ಅಂದ ಗೋಪಾಲ.</p>
<p>''ಎಲ್ಲಿ, ನಿನ್ನ ಮೋಟಾರ್ ಬೈಕ್ ಇಗ್ನಿಷನ್ ಕೀ ಕೊಡು'' ಅಂದೆ ನಾನು.</p>
<p>ಜೇಬಿನಿಂದ ಬೈಕ್‍ನ ಕೀಗೊಂಚಲನ್ನ ತೆಗೆದು ಕೊಡುತ್ತಾ, ''ಯಾಕೆ ಟೆಸ್ಟ್ ಮಾಡಿ ನೋಡ ಬೇಕೇನು? ಹೊಸದು ಕಣೋ. ಇನ್ನೂ ಐದು ಸಾವಿರ ಕಿಲೋಮೀಟರೂ ಓಡಿಲ್ಲ. ಹೀರೋ ಹಾಂಡಾ ಇದು. ಲ್ಯೂಬ್ರಿಕೆಂಟು ಆಯಿಲ್ ಎಲ್ಲಾ ಹಾಕಿ, ಚೆನ್ನಾಗಿ ಮೈಂಟನೆನ್ಸ್ ಮಾಡಿದೀನಿ ಕಣೋ. ನಾನೇನು ಮಾರಲೇ ಬೇಕೂ ಅಂತಿಲ್ಲ. ಓಡಿಸಿ ನೋಡ್ತೀಯೇನು? ಮಾರಲೇ ಬೇಕು ಅಂದರೆ, ಒಳ್ಳೇ ಗಿರಾಕಿ ನಿನಗೆ ಯಾರಾದರೂ ಗೊತ್ತೇನು?''- ಮನೆಯಿಂದ ಹೊರಬಂದು ರಸ್ತೆಗೆ ಇಳಿದಾಗ, ಗೋಪಾಲ ಕೇಳಿದ.</p>
<p>''ಆರ್.ಸಿ. ಬುಕ್ಕು, ಇನ್ಷೂರೆನ್ಸು?''</p>
<p>''ಡಿಕ್ಕಿನಲ್ಲಿ ಭದ್ರವಾಗಿ ಇದೆ. ಗಾಡೀನ ನಾನೇನು ಮಾರಲೇ ಬೇಕೂ ಅಂತಿಲ್ಲ. ಮಾರಲೇ ಬೇಕು ಅಂದರೆ, ಎಲ್ಲಾ ಪರ್ಫೆಕ್ಟಾಗಿ ಇದೆ. ಏನೂ ತೊಂದರೆ ಇಲ್ಲ. ಒಳ್ಳೇ ಗಿರಾಕಿ ನಿನಗೆ ಯಾರಾದರೂ ಗೊತ್ತೇನು?'', ಮತ್ತೆ ಕೇಳಿದ ಗೋಪಾಲ.</p>
<p>ಮೋಟಾರ್ ಬೈಕನ್ನು ಪರೀಕ್ಷಿಸಿದೆ. ಪೆಟ್ರೋಲ್ ನಾಬ್ ರಿಸರ್ವ್‍ನಲ್ಲಿ ಏನೂ ಇರಲಿಲ್ಲ, ಮೈನ್‍ನಲ್ಲೇ ಇತ್ತು, ಅಂದರೆ ಗಾಡಿಯಲ್ಲಿ ಸಾಕಷ್ಟು ಪೆಟ್ರೋಲ್ ಇತ್ತು. ಹತ್ತಿ ಕುಳಿತೆ. ಇಗ್ನಿಷನ್ ಕೀ ಒಳಹಾಕಿ, ಒಂದು ಕಿಕ್ ಹೊಡೆದೆ. ಸ್ಟಾರ್ಟ್ ಆಯಿತು. ನಿಂತಂತೆಯೇ ಅ್ಯಗ್ಸಿಲರೇಟರ್ ತಿರುಗಿಸಿದಾಗ ತನ್ನ ಸಾಮಥ್ರ್ಯ ತೋರುವ ರೀತಿ ಮೋಟಾರ್ ಬೈಕ್ ಹೂಂಕರಿಸಿತು. ಅದರ ಮೇಲೆ ಕುಳಿತೇ, ಪಕ್ಕದಲ್ಲಿ ನಿಂತು ಮುಂದೇನು ಎಂದು ನೋಡುತ್ತಿದ್ದ ಪುಟ್ಟರಾಮುವನ್ನು ಕರೆದು ಹೇಳಿದೆ: ''ಪುಟ್ಟರಾಮು, ನೀನು ನನ್ನ ಆಟೋವನ್ನು ಡ್ರೈವ್ ಮಾಡಿಕೊಂಡು ನಮ್ಮ ಮನೆಗೆ ಹೋಗು. ನಾನು ಆಮೇಲೆ ಬರುತ್ತೇನೆ. ನಮ್ಮ ಮನೆಮುಂದೆ ಮಾಮೂಲಿ ಜಾಗದಲ್ಲಿ ಪಾರ್ಕ್ ಮಾಡಿ, ಸುನಂದಾಗೆ ಕೀ ಕೊಟ್ಟು, ನಿಮ್ಮ ಮನೆಗೆ ಹೋಗು.''</p>
<p>ನಮ್ಮಿಬ್ಬರನ್ನು ನೋಡುತ್ತಿದ್ದ ಗೋಪಾಲನಿಗೆ ಕೇಳಿದೆ: ''ನಾಳೆ ಬೆಳಗ್ಗೆ ನೀನು ನನ್ನ ಹಣ ಹಿತಿರುಗಿಸುವುದು ಖಂಡಿತಾ ತಾನೆ?''</p>
<p>''ಹೌದು, ಆಗಲೇ ಹೇಳಿದೆನಲ್ಲ ಮತ್ತೆ ಯಾಕೆ?''</p>
<p>ಸರಿ, ಈಗ ನಿನ್ನ ಮೋಟಾರ್ ಬೈಕನ್ನ ನಾನು ನನ್ನ ಮನೆಗೆ ತೆಗೆದುಕೊಂಡು ಹೋಗ್ತೀನಿ. ನಾಳೆ ನಾನು ನಿನಗೋಸ್ಕರ ಮನೇಲೇ ಇರ್ತೀನಿ. ನೀನು ನನ್ನ ಹಣ ತೆಗೆದುಕೊಂಡು ಬಾ. ನನಗೆ ಕೊಡು. ನಿನ್ನ ಮೋಟಾರ ಬೈಕನ್ನ ವಾಪಸ್ ತೆಗೆದುಕೊಂಡು ಹೋಗು. ಸರಿ ತಾನೆ?''</p>
<p>''ಆ್ಞ!'' ಎಂದು ಗೋಪಾಲ ಮೂಕನಾದ!</p>
<p>ಮೋಟಾರ್ ಬೈಕಿನ ಶಬ್ದದ ಮಧ್ಯೆ ಜೋರಾಗಿ ಕೇಳಿಸುವ ಹಾಗೆ ಹೇಳಿದೆ:"''ಹೇಗೂ ನೀನು ಹಣಕ್ಕೆ ಬೇರೆ ವ್ಯವಸ್ಥೆ ಮಾಡಿಕೊಂಡಿದ್ದೀಯಲ್ಲ. ಅದರಿಂದಲೇ ನನ್ನ ಹಣವನ್ನ ಹಿಂದಕ್ಕೆ ಕೊಡು. ಪಾಪ, ಮೋಟಾರ್ ಬೈಕ್ ಯಾಕೆ ಸುಮ್ಮನೆ ಮಾರುತ್ತೀಯ? ಇನ್ನು ಸ್ವಲ್ಪ ಗಂಟೆಗಳು ಮಾತ್ರಾ ತಾನೆ? ಅಲ್ಲಿಯವರೆಗೆ ನಿನ್ನ ಈ ಮೋಟಾರ್ ಬೈಕ್ ನನ್ನ ಹತ್ತಿರ ಇರಲಿ. ಏನಂತಿಯಾ?''</p>
<p>''ಅದಕ್ಕೇನಂತೆ. ಹಾಗೆ ಬೇಕಾದರೆ ಆಗಲಿ. ಆದರೆ, ನೋಡಿ, ಪುಟ್ಟರಾಮಯ್ಯ. ಇಷ್ಟು ಹೇಳಿದರೂ ಬೆಳಗ್ಗೆ ನಾನೇ ತಂದು ಕೊಟ್ಟೇ ಬಿಡ್ತೀನಿ ಅಂತ ಹೇಳಿದರೂ ಇವನು ಕೇಳ್ತಾ ಇಲ್ವಲ್ಲಾ, ಏನು ಹೇಳಲಿ? ಬೆಳಗ್ಗೆ ಆಗೊದ್ರಲ್ಲಿ ಏನು ಆಕಾಶ ಕಳಚಿ ಬಿದ್ದು ಬಿಡುತ್ತಾ?'', ಗೋಪಾಲ ಹೇಳಿದ.</p>
<p>''ಪುಟ್ಟರಾಮಯ್ಯ ಇಲ್ಲಿ ಮಧ್ಯಸ್ಥಿಕೆ ಮಾಡೋದಕ್ಕೆ ಬಂದಿಲ್ಲ. ನಿನ್ನ ಈ ಮೋಟಾರ್ ಬೈಕ್ ನಾನು ತೊಗೊಂಡು ಹೋಗಬಹುದು, ನೀನು ದುಡ್ಡು ಹಿಂತಿರುಗಿಸೋವರೆಗೆ ಅದನ್ನ ನಾನು ಇಟ್ಟುಕೊಳ್ಳಬಹುದು''- ಅಂತ ನೀನು ಈಗ ಹೇಳಿದೆಯಲ್ಲ, ಅದಕ್ಕೆ ಸಾಕ್ಷಿಯಾಗಿ ಇದ್ದಾನೆ ಅಷ್ಟೆ. ಇನ್ನು ನಿನ್ನ ಹತ್ತಿರ ಹೆಚ್ಚು ಮಾತನಾಡಿ ಪ್ರಯೋಜನ ಇಲ್ಲ. ನಡೀ ಪುಟ್ಟರಾಮು, ಆಟೋ ತೊಗೊಂಡು ನೀನು ಹೋಗು. ನಾನಿನ್ನು ಬರ್ತೀನಿ. ಗೋಪಾಲ, ನಾವಿನ್ನೂ ಅದೇ ಮನೇಲೇ ಇದ್ದೀವಿ. ನಿನಗೆ ನಮ್ಮ ಮನೆ ಗೊತ್ತಿದೆ. ನಾಳೆ ಸಾಯಂಕಾಲದೊಳಗೆ ಬಾ. ಬಡ್ಡಿ ಗಿಡ್ಡಿ ಏನೂ ಬೇಡ. ಅಸಲನ್ನ ಮೊದಲು ಹಿಂತಿರುಗಿಸು. ನಿನ್ನ ಮೋಟಾರ್ ಬೈಕನ್ನ ವಾಪಸ್ ತೆಗೆದುಕೊಂಡು ಹೋಗು!''- ಅಂತ ಹೇಳಿ, ನಾನು ಅಲ್ಲಿಂದ ಹೊರಟೆ.</p>
<p>ಪುಟ್ಟರಾಮಯ್ಯನೂ ಆಟೋ ಸ್ಟಾರ್ಟ್ ಮಾಡಿದ. ನಾವಿಬ್ಬರೂ ಹೋಗುವುದನ್ನು ಗೋಪಾಲ ನೋಡುತ್ತಾ ನಿಂತೇ ಇದ್ದ.</p>
<p>* * *</p>
<p>ಬೆಳಗಿನ ಝಾವ ಸುಮಾರು ನಾಲ್ಕೈದು ಗಂಟೆ ಇರಬಹುದು. ''ಹೊರಗಡೆ ಯಾರೋ ಬಾಗಿಲು ತಟ್ಟಿದ ಹಾಗೆ ಆಗ್ತಾ ಇದೆ ಹೋಗಿ ನೋಡ್ರಿ''- ಅಂತ ಹೇಳುತ್ತಾ</p>
</h೬>
<p>೭೨<br /><em>ತಿರುಗಾಟ<br />ತಿರುಗಾಟ</em><br />೭೩</p>
<p><h೬>ಸುನಂದಾ, ಪಕ್ಕದಲ್ಲಿ ಮಲಗಿದ್ದ ನನ್ನನ್ನ ಎಬ್ಬಿಸಿದಳು. ಯಾರಿರಬಹುದು? ಇಷ್ಟು ಮುಂಚೆ ನಮ್ಮ ಮನೆಗೆ ಬಂದಿರುವವರು ಅದು ಯಾರಪ್ಪಾ?"ಅಂತ ಏನೇನೋ ಊಹಿಸಿಕೊಂಡು, ಎದ್ದು ಕಣ್ಣು ಉಜ್ಜಿಕೊಂಡು, ಹೋಗಿ ಬಾಗಿಲು ಹತ್ತಿರ ನಿಂತೆ. ಬಾಗಿಲ ಹೊರಗಡೆ ಇರುವ ದೀಪದ ಸ್ವಿಚ್ ಆನ್ ಮಾಡಿದೆ. ಬಾಗಿಲ ಪಕ್ಕದ ಕಿಟಕಿಗೆ ಹಾಕಿದ್ದ ಡ್ರೇಪರಿ ಬಟ್ಟೆಯನ್ನ ಪಕ್ಕಕ್ಕೆ ಸರಿಸಿ, ಹೊರಗಡೆ ಯಾರು ಬಂದಿದ್ದಾರೆ? ಅನ್ನೋದನ್ನ ಒಳಗಡೆಯಿಂದಲೇ ನೋಡಿದೆ. ನಾನೇನು ಕನಸು ಕಾಣ್ತಾ ಇದ್ದೀನೋ ಅಥವಾ ಇದು ನಿಜವೋ ಅಂತ ಗೊತ್ತಾಗಲಿಲ್ಲ.''ಯಾರು ಬೇಕು?'' ಅಂತ ನಾನು ಕಿಟಕಿಯಿಂದಲೇ ಕೇಳಿದೆ.</p>
<p>ನಮ್ಮ ಮನೆ ವಿಳಾಸವನ್ನ ಸರಿಯಾಗಿ ಹೇಳಿ ''ಇದೇ ಮನೆ ತಾನೇ?''- ಅಂತ ಹೊರಗಡೆ ನಿಂತಿದ್ದ ಪೊಲೀಸ್ ಕಾನ್ಸ್‍ಸ್ಟೇಬಲ್ ಕೇಳಿದ.</p>
<p>ನಾನು ''ಹೌದು ಏನು ಬೇಕಾಗಿತ್ತು''- ಅಂತ ಅವನನ್ನ ಪ್ರಶ್ನಿಸಿದೆ.</p>
<p>''ಸ್ವಲ್ಪ ಬಾಗಿಲು ತೆಗೆಯುತ್ತೀರಾ? ಒಳಗಡೆ ಬಂದು ಮಾತಾಡ್ತೀನಿ''- ಅಂತ ಅವನು ಹೇಳಿದ.</p>
<p>''ಆಗಲಿ''- ಅಂತ ನಾನು ಹೇಳಿ ವರಾಂಡದ ದೀಪವನ್ನು ಸಹ ಹೊತ್ತಿಸಿ ಬಾಗಿಲನ್ನು ತೆಗೆದೆ. ಪೊಲೀಸ್ ಕಾನ್ಸ್‍ಟೇಬಲ್ ಒಳಗಡೆ ಬಂದ. ಅವನು ಹೆಡ್ ಕಾನ್‍ಸ್ಟೇಬಲ್ ಅಂತ ಪೇಟ ಮತ್ತು ತೊಟ್ಟ ಬಟ್ಟೆಯಿಂದ ಗೊತ್ತಾಗುತ್ತಿತ್ತು. ಬರಬರುತ್ತಲೇ ಅವನು ಸುತ್ತಲೂ ಕಣ್ಣಾಡಿಸಿದ. ವರಾಂಡದಲ್ಲಿ ಇದ್ದ ಮೋಟಾರ್ ಬೈಕನ್ನು ಒಮ್ಮೆ ನೋಡಿದ. ಅದರ ಹತ್ತಿರ ಹೋಗಿ ನಂಬರ್ ಪ್ಲೇಟ್‍ನ್ನು ಪರೀಕ್ಷಿಸಿ, ಜೇಬಿನಿಂದ ಚೀಟಿಯೊಂದನ್ನ ತೆಗೆದು ತಾಳೆನೋಡಿ, ನಂತರ ಕೇಳಿದ.</p>
<p>''ಈ ಮೋಟಾರ್ ಬೈಕ್ ಯಾರದು?''</p>
<p>ನಾನು ಹೇಳಿದೆ, ''ನಮ್ಮ ಒಬ್ಬರು ಸ್ನೇಹಿತರದ್ದು''</p>
<p>''ಅದು ನಿಮ್ಮ ಮನೆಯಲ್ಲಿ ಯಾಕಿದೆ?''</p>
<p>''ಅದು ದೊಡ್ಡ ಕತೆ. ಒಳಗಡೆ ಬನ್ನಿ ಕುಳಿತುಕೊಳ್ಳಿ, ಹೇಳ್ತೀನಿ. ಏನ್ ಸಮಾಚಾರ?''</p>
<p>ಬೇಗ ನಾನು ಒಳಗೆ ಬಾರದುದನ್ನು ಕಂಡು, ಸುನಂದಾ ಸಹ ಎದ್ದು ಬಂದು, ಒಳಬಾಗಿಲಲ್ಲಿ ನಿಂತು, ನಾನೂ ಪೊಲೀಸ್‍ಊ ಮಾತಾಡುತ್ತಿರುವುದನ್ನು ಗಮನಿಸುತ್ತಿದ್ದಳು.</p>
<p>''ನಾನು ನೆನ್ನೆ ರಾತ್ರಿನೇ ಹೇಳಿದೆ, ನೀವು ಗೋಪಾಲನ ಮೋಟಾರ್ ಬೈಕ್ ಇಲ್ಲಿಗೆ ತರಬಾರದಿತ್ತು''- ಅಂತ ಅಂದಳು. ನಾನು ''ಸುನಂದಾ ಸುಮ್ಮನಿರು. ವಿಷಯ ಏನು ಅಂತ ತಿಳಿದುಕೊಳ್ಳೋಣ. ನಾನು ಏನೂ ತಪ್ಪು ಮಾಡಿಲ್ಲ,'' ಅಂತ ಅವಳಿಗೆ<br />ಹೇಳಿ, ''ಒಳಗೆ ಬನ್ನಿ, ಕೂತ್ಕೋಳ್ಳಿ ನಾನು ಎಲ್ಲಾ ಕತೇನ ನಿಮಗೆ ಹೇಳ್ತೀನಿ''- ಅಂತ ನಾನು ಮತ್ತೆ ಪೊಲೀಸ್‍ನವನಿಗೆ ಹೇಳಿದೆ.</p>
<p>ನನ್ನ ತಲೆಗೆ ಆಗ ಹೊಳೆದದ್ದು ''ಇದೆಲ್ಲೋ ಕಳ್ಳಮಾಲು ಇರಬಹುದು. ಗೊತ್ತಿಲ್ಲದೆ ಗೋಪಾಲನದೇ ಅದು ಅಂತ ನಂಬಿಕೊಂಡು, ನಾನು ಈ ಕಳ್ಳ ಮಾಲನ್ನು ನಮ್ಮ ಮನೆಗೆ ತಂದು ಇಟ್ಕೊಂಡೆನಲ್ಲಾ, ಛೇ ಎಂತ ಕೆಲಸ ಮಾಡಿಬಿಟ್ಟೆ? ಮೋಟಾರ್ ಬೈಕ್ ಡಿಕ್ಕಿ ಒಳಗೇನೇ ಇದೆ ಅಂತ ಹೇಳಿದ್ನಲ್ಲ ಆರ್.ಸಿ. ಬುಕ್, ಆ ಇನ್ಶೂರೆನ್ಸ್ ಸರ್ಟಿಫಿಕೆಟ್‍ಗಳು, ಅದನ್ನಾದರೂ ಒಂದು ಸರಿ ನಾನು ತೆಗೆದುನೋಡಬಾರದಿತ್ತೆ?''- ಹೀಗೆಲ್ಲಾ ನಾನು ಏನೇನೋ ಯೋಚನೆ ಮಾಡ್ತಾ ಇದ್ದೆ.</p>
<p>ಪೊಲೀಸ್‍ನವನು ಒಳಗಡೆ ಪಡಸಾಲೆಗೆ ಬರಲಿಲ್ಲ; ವೆರಾಂಡದಲ್ಲೇ ನಿಂತು ಹೇಳಿದ: ''ಸ್ವಾಮಿ ನಿಮ್ಮ ಕತೇನೆಲ್ಲಾ ಇಲ್ಲಿ, ನನಗೆ ಹೇಳೋದು ಬೇಡ. ದಯವಿಟ್ಟು ಪೊಲೀಸ್ ಸ್ಟೇಷನ್‍ಗೆ ಬನ್ನಿ. ಅಲ್ಲಿ ಇನ್ಸ್‍ಪೆಕ್ಟರ್ ಮುಂದೆ ಹೇಳಿ. ಬೇರೆ ಯಾರದೋ ಮೋಟಾರ್ ಬೈಕ್ ನಿಮ್ಮ ಮನೆಗೆ ಹೇಗೆ ಬಂತು? ಯಾಕೆ ಬಂತು? ಎಲ್ಲಾ ವಿವರಗಳನ್ನ ಅಲ್ಲೇ ಅವರಿಗೇ ಹೇಳಿ. ನನ್ನ ಡ್ಯೂಟಿ ನಾನು ಮಾಡಿದ್ದೀನಿ''- ಅಂದ, ಸ್ವಲ್ಪ ಗತ್ತಿನಿಂದ.</p>
<p>ಹುಲಿ ಕಂಡ ಹಸುವಿನ ಹಾಗೆ ಹೌಹಾರಿದ ಸುನಂದಾ ಕಡೆ ನಾನು ಒಮ್ಮೆ ನೋಡಿದೆ. ಅವಳು ಇನ್ನೇನು ಅಳೋದೊಂದು ಬಾಕಿ ಇತ್ತು. ಆದರೆ ನನಗೆ ಈ ರೀತಿ ಪೋಲೀಸ್ ವ್ಯವಹಾರ ಭಯಾ ತರೋ ಹೊಸದೇನೂ ಆಗಿರಲಿಲ್ಲ. ನನ್ನದೇನೂ ತಪ್ಪಿಲ್ಲದಿದ್ದಾಗ ನಾನು ಏಕೆ ಭಯಪಡಬೇಕು- ಅಂತ ಯೋಚನೆ ಮಾಡಿಕೊಂಡು, ''ಸುನಂದಾ, ನೀನು ಒಳಗಡೆ ಹೋಗು, ನನ್ನ ಷರ್ಟು ಪ್ಯಾಂಟು ತಗೊಂಡು ಬಾ. ಹಾಗೇ ನನ್ನ ಖಾಕಿ ಜಾಕೆಟನ್ನೂ, ಆಟೋ ರಿಕ್ಷಾ ಕೀನೂ ತೊಗೊಂಡು ಬಾ. ಇವರ ಜೊತೆಗೆ ನಾನು ಪೊಲೀಸ್ ಸ್ಟೇಷನ್‍ಗೆ ಹೋಗಿ ಬರ್ತೀನಿ''- ಅಂತ ಹೇಳಿದೆ.</p>
<p>ಅದಕ್ಕೆ ಅವನು ''ನಿಮ್ಮ ಆಟೋರಿಕ್ಷಾ ಬೇಡ, ಈ ಮೋಟಾರ್ ಬೈಕ್ ಮೇಲೇ ಬನ್ನಿ. ನಾವಿಬ್ಬರೂ ಹೋಗೋಣ. ಇನ್ಸ್‍ಪೆಕ್ಟರ್ ಹೇಳಿದ್ದಾರೆ- 'ಮಾಲು ಅಲ್ಲೇ ಇದ್ದರೆ ಮಾಲು ಸಮೇತ ಕರ್ಕೊಂಡು ಬಾ'- ಅಂತ ಅದಕ್ಕೆ ನಾನು ನಡೆದೇ ಬಂದೆ.''</p>
<p>ನಾನು ಒಂದೆರಡು ನಿಮಿಷ ಯೋಚನೆ ಮಾಡಿದೆ ''ಇದು ಒಳ್ಳೇದಕ್ಕೇ ಇರಬಹುದು. ಇವತ್ತೇ ಎಲ್ಲಾ ಇತ್ಯರ್ಥ ಆಗಲೂ ಬಹುದು. ಹೋಗೋಣ ನಡೀರಿ. ಸುನಂದಾ, ಆ ಮೋಟರ್ ಬೈಕ್ ಕೀ ಕೊಡು'' ಅಂತ ಹೇಳಿದೆ.</p>
<p>ಸುನಂದಾ ಒಳಗೆ ಹೋದಾಗ, ''ಮುಖ ತೊಳ್ಕೊಂಡು, ಹಲ್ಲುಜ್ಜಿಕೊಂಡು, ಸ್ವಲ್ಪ ಟಾಯಿಲೆಟ್‍ಗೆ ಹೋಗಿ ಬರೋ ಅಷ್ಟು ಟೈಮ್ ಆದರೂ ಇದೆಯೇನಯ್ಯಾ?'', ನಾನು ಕೇಳಿದೆ.</p>
</h೬>
<p>೭೪<br /><em>ತಿರುಗಾಟ<br />ತಿರುಗಾಟ</em><br />೭೫</p>
<p><h೬>''ತುಂಬಾ ಲೇಟ್ ಮಾಡಬೇಡಿ; ನಾನಿಲ್ಲೇ ಕಾಯ್ತಾ ಇರ್ತೀನಿ ನಿಮಗಾಗಿ'' ಅವನೆಂದ.ಎಲ್ಲಾ ಬೇಗ ಮುಗಿಸಿ, ಹೊರ ಬರುವ ವೇಳೆಗೆ ಸುನಂದಾ ನನ್ನ ಪ್ಯಾಂಟ್, ಷರ್ಟ್, ಖಾಕಿ ಜಾಕೇಟ್ ಅನ್ನು ತಂದು ಕೊಟ್ಟಿದ್ದಳು. ಒಳಗೇ ಇದ್ದು ಬಟ್ಟೆ ಹಾಕಿಕೊಳ್ತಾ ಇದ್ದಾಗ, ನಾನು ಹೊರಗಡೆ ವೆರಾಂಡಾದಲ್ಲಿದ್ದ ಆ ಪೊಲೀಸ್‍ನವನಿಗೆ ಹೆಡ್‍ಕಾನ್ಸ್‍ಟೇಬಲ್‍ಗೆ ಕೇಳಿದೆ "''ಅದು ಸರಿ, ಈ ಮೋಟಾರ್ ಬೈಕ್ ನಮ್ಮ ಮನೆಯಲ್ಲಿ ಇದೆ ಅಂತ ಸರಿಯಾಗಿ ಇಲ್ಲಿಗೇ ನೀವು ಹೇಗೆ ಬಂದ್ರಿ?</p>
<p>''ಅದಕ್ಕೆ ಕಣಯ್ಯಾ, ನಮ್ಮನ್ನು ಪೊಲೀಸ್‍ನವರು ಅಂತ ಹೇಳೋದು. ಗೊತ್ತಿಲ್ಲದೇ ಇರೋದನ್ನ ಸರಿಯಾಗಿ ಪತ್ತೆ ಹಚ್ಚೋದೇ ನಮ್ಮ ಕೆಲಸ''"ಅನ್ನುತ್ತಾ, ತಾನು ತಂದ ಅದು ಯಾವುದೋ ಚೀಟಿಯನ್ನ ತನ್ನ ಜೇಬಿನಲ್ಲಿ ಇರಿಸಿಕೊಳ್ಳುತ್ತಾ ಪೊಲೀಸ್ ಹೆಡ್‍ಕಾನ್ಸ್‍ಟೇಬಲ್ ಮೋಟರ್ ಬೈಕ್ ಹತ್ತಿರ ಹೋಗಿ, ''ಗಾಡಿಯಲ್ಲಿ, ಸ್ಟೇಷನ್‍ಗೆ ಹೋಗೋ ಅಷ್ಟು ಪೆಟ್ರೋಲ್ ಇದೆಯೋ'' ಅಂತ ಕೇಳಿದ. ''ಇದೆ'' ಅಂತ ಹೇಳಿ, ಮುಂಬಾಗಿಲನ್ನು ಸರಿಯಾಗಿ ತೆಗೆದು, ಗಾಡಿಯನ್ನ ಹೊರಗೆ ತಳ್ಳಿಕೊಂಡು ರಸ್ತೆಗೆ ಇಳಿದೆ. ನಾವಿಬ್ಬರೂ ಹೋಗುತ್ತಿರುವುದನ್ನ ಬಾಗಿಲಲ್ಲೇ ನಿಂತು ಸುನಂದಾ ಅನ್ಯಮನಸ್ಕಳಾಗಿ ನೋಡುತ್ತಾ ಇದ್ದಳು.</p>
<p>''ಬೇಗ ಬಂದು ಬಿಡುತ್ತೇನೆ''- ಅಂತ ಕೂಗುತ್ತಾ ಹೇಳಿದೆ.</p>
<p>* * * *</p>
<p>ಮೋಟಾರ್ ಬೈಕ್ ಮೇಲೆ ಹೋಗುತ್ತಿದ್ದಾಗ ದಾರಿಯಲ್ಲಿ ನಾನು ಕೇಳಿದ ಯಾವ ಪ್ರಶ್ನೆಗೂ ಪೊಲೀಸ್‍ನವನು ಉತ್ತರಿಸಲಿಲ್ಲ. ''ಕೇರ್‍ಫುಲ್ ಆಗಿ ಡ್ರೈವ್ ಮಾಡಿ, ಸ್ವಾಮಿ. ಸ್ಟೇಷನ್‍ನಲ್ಲಿ ಎಲ್ಲಾ ಹೇಳ್ತಾರೆ''- ಅಂತ ಚುಟುಕಾಗಿ ಉತ್ತರ ಕೊಟ್ಟ. ಪೋಲೀಸ್ ಸ್ಟೇಷನ್ ತಲುಪಿದೆವು. ಒಳಗಡೆ ಒಂದು ರೂಮಿನಲ್ಲಿ ಪೊಲೀಸ್ ಇನ್ಸ್‍ಪೆಕ್ಟರ್ ಕುಳಿತಿದ್ದರು. ಹೊರಗಡೆ ಗೋಡೆಯಮೇಲೆ, ''ಇನ್ಸ್‍ಪೆಕ್ಟರ್, ಕ್ರೈಮ್ ಬ್ರಾಂಚ್'' ಅಂತ ಬೋರ್ಡು ಇದ್ದುದನ್ನ ಒಳಬರುವಾಗಲೇ ನಾನು ಗಮನಿಸಿದೆ. ಸ್ವಲ್ಪ ದೊಡ್ಡ ಸ್ಟೇಷನ್‍ಗಳಲ್ಲಿ ಟ್ರಾಫಿಕ್ ಬ್ರಾಂಚ್‍ಗೆ ಒಬ್ಬರು, ಕ್ರೈಮ್ ಬ್ರಾಂಚ್‍ಗೆ ಒಬ್ಬರು ಹೀಗೆ ಇಬ್ಬಿಬ್ಬರು ಇನ್ಸ್‍ಪೆಕ್ಟರ್‍ಗಳು ಇರುತ್ತಾರೆ. ನಾವು ಆಟೋರಿಕ್ಷಾ ಟ್ಯಾಕ್ಸಿ ಡ್ರೈವರ್‍ಗಳು ಸಾಮಾನ್ಯವಾಗಿ ನೋಡೋದೆಲ್ಲಾ ಟ್ರಾಫಿಕ್ ಬ್ರಾಂಚ್‍ನ ಇನ್ಸ್‍ಪೆಕ್ಟರ್‍ನ್ನೇ. ಇವತ್ತು ಆ ಕಾನ್‍ಸ್ಟೇಬಲ್ ನನ್ನನ್ನ ಒಳಗೆ ಕರೆದುಕೊಂಡು ಹೋದ, ಇನ್ಸ್‍ಪೆಕ್ಟರ್‍ಗೆ ಒಂದು ಸೆಲ್ಯೂಟ್ ಹಾಕಿದ.</p>
<p>''ಮಾಲು ಸಮೇತ ಎಳಕೊಂಡು ಬಂದಿದ್ದೀನಿ ಸರ್''- ಅಂತ ಏನೋ ಗೆದ್ದು ಬಂದವನ ಹಾಗೆ, ಬೀಗಿ ಮಾತನಾಡಿದ.</p>
<p>''ಏನಾದರೂ ತರಲೆ ಮಾಡಿದರೇನಯ್ಯಾ, ನಾಗರಾಜಾ?'' ಇನ್ಸ್‍ಪೆಕ್ಟರ್ ಪ್ರಶ್ನಿಸಿದರು.</p>
<p>''ಅದೊಂದೂ ಇಲ್ಲಾ ಸಾರ್. ಆದರೆ ಏನೇನೋ ಪ್ರಶ್ನೆ ಕೇಳ್ತಾನೆ. ಸ್ಟೇಷನ್‍ಗೆ ಹೋಗೋಣ, ಅಲ್ಲಿ ನಿನಗೆ ಎಲ್ಲಾ ಹೇಳ್ತಾರೆ ಬಾ''- ಅಂತ ಎಳ್ಕೊಂಡು ಬಂದೆ ಸಾರ್.</p>
<p>''ಸರಿ ಸರಿ, ಮೋಟರ್ ಬೈಕ್ ಎಲ್ಲಿದೆ?''</p>
<p>''ಮುಂದುಗಡೆ ಪಾರ್ಕಿಂಗ್ ಏರಿಯಾದಲ್ಲಿ ಇದೆ, ಸಾರ್''</p>
<p>''ಕೀ ಎಲ್ಲಿ?''</p>
<p>''ಕೊಡಯ್ಯಾ ನೀನು'', ನನ್ನನ್ನು ನಾಗರಾಜ ಕೇಳಿದ.</p>
<p>ನಾನು ಜೇಬಿನಿಂದ ಮೋಟಾರ್ ಬೈಕಿನ ಕೀ ಗೊಂಚಲನ್ನು ಇನ್ಸ್‍ಪೆಕ್ಟರ್‍ಗೆ ಕೊಟ್ಟೆ. ಇನ್ಸ್‍ಪೆಕ್ಟರ್ ಕಾನ್ಸ್‍ಟೇಬಲ್ ನಾಗರಾಜಗೆ ಹೇಳಿದರು ''ಹೋಗಿ ಡಿಕ್ಕಿ ತೆಗೆದು, ಅದರೊಳಗೆ ಆರ್. ಸಿ. ಬುಕ್ ಎಲ್ಲಾ ಇದೆಯಾ ನೋಡಿ, ಇದ್ದರೆ ಅದನ್ನು ತಗೊಂಡು ಬಾ''- ಅಂತ ಹೇಳಿದರು. ''ಅದಕ್ಕೆ ಮುಂಚೆ, ಆ ರೈಟರ್ ಹತ್ತಿರ ಹೋಗಿ, ಇದರ ಫೈಲ್ ತೊಗೊಂಡು ಬಾ'' ಅಂತಾನೂ ಸೇರಿಸಿದರು.</p>
<p>ನಾಗರಾಜ ಆ ಕಡೆಗೆ ಹೋದ. ನಾನು ನಿಂತೇ ಇದ್ದೆ. ಫೈಲ್ ತಂದು ಕೊಟ್ಟ. ಇನ್ಸ್‍ಪೆಕ್ಟರ್ ಆ ಫೈಲ್ ತೆಗೆದು, ಓದುವುದರಲ್ಲಿ ತೊಡಗಿದರು.</p>
<p>ಸ್ವಲ್ಪ ಹೊತ್ತಾಯಿತು.</p>
<p>ನಾನು ಅವರನ್ನು ಕೇಳಿದೆ- ''ಏನ್ ಸಾರ್, ಮೋಟಾರ್ ಬೈಕನ್ನು ತಗೊಂಡು ಸ್ಟೇಷನ್‍ಗೆ ಬರಬೇಕು ಅಂತ ನೀವು ಹೇಳಿ ಕಳಿಸಿದರಂತೆ. ಯಾಕೆ ಅಂತ ಕೇಳಬಹುದಾ?''</p>
<p>ಅವರು ನನ್ನ ಮಾತಿಗೆ ಉತ್ತರ ಕೊಡಲಿಲ್ಲ. ಅಷ್ಟು ಹೊತ್ತಿಗೆ ಹೊರಗಡೆ ಹೋದ ನಾಗರಾಜ ಒಳಬಂದ. ಮೋಟಾರ್ ಬೈಕಿನ ರಿಜಿಸ್ಟ್ರೇಷನ್ ಸರ್ಟಿಫಿಕೇಟ್ ಪುಸ್ತಕವನ್ನು ಮತ್ತು ಇನ್ನೂ ಏನೇನೋ ಕಾಗದಗಳನ್ನ ತಂದು ಇನ್ಸ್‍ಪೆಕ್ಟರ್‍ರವರ ಮುಂದೆ ಟೇಬಲ್ ಮೇಲೆ ಇಟ್ಟು, ಒಂದು ಹೆಜ್ಜೆ ಹಿಂದೆ ಹೋಗಿ, ಅವರಿಗೆ ಸೆಲ್ಯೂಟ್ ಹಾಕಿದ.</p>
<p>ಇನ್ಸ್‍ಪೆಕ್ಟರ್‍ರವರು ಆರ್.ಸಿ. ಬುಕ್ ಮೇಲೆ ಕಣ್ಣಾಡಿಸಿದರು. ಅದರ ಜೊತೆ ಇದ್ದ ಇನ್ಸೂರೆನ್ಸ್ ಸರ್ಟಿಫಿಕೇಟ್ ಇತ್ಯಾದಿಗಳ ಮೇಲೂ ಕಣ್ಣಾಡಿಸಿದರು. ಫೈಲ್ ಮತ್ತೆ ತೆಗೆದರು, ಓದಿದರು. ನನ್ನ ಕಡೆ ತಲೆ ಎತ್ತಿ ಒಂದು ಸಲ ನೋಡಿದರು. ಯಾರಿಗೋ ಫೋನ್ ಮಾಡೋದಕ್ಕೆ ಟೆಲಿಫೋನ್ ರಿಸೀವರ್ ಅನ್ನು ಕೈಗೆ ತೆಗೆದುಕೊಂಡರು.</p>
</h೬>
<p>೭೬<br /><em>ತಿರುಗಾಟ<br />ತಿರುಗಾಟ</em><br />೭೭</p>
<p><h೬>''ನೀನು ಹೋಗು'' ಅಂತ ನಾಗರಾಜಗೆ ಸನ್ನೆ ಮಾಡಿ, ಹೇಳಿದರು. ಅವನು ಇನ್ನೊಮ್ಮೆ ಸೆಲ್ಯೂಟ್ ಹೊಡೆದು ಹೊರಗಡೆ ಹೋದ.ತಮ್ಮ ಮುಂದಿದ್ದ ಫೈಲನ್ನ ಇನ್ನೊಮ್ಮೆ ತೆಗೆದು ಕಣ್ಣಾಡಿಸಿ, ಟೆಲಿಫೋನ್ ರಿಸೀವರ್‍ಅನ್ನು ಕೈಯಲ್ಲಿ ಇಟ್ಟುಕೊಂಡು, ಅದು ಯಾವುದೋ ನಂಬರನ್ನ ಡಯಲ್ ಮಾಡೋದಕ್ಕೆ ತೊಡಗಿ, ಅದೇ ಸಮಯದಲ್ಲಿ ನನ್ನ ಕಡೆ ತಿರುಗಿ ''ನಿನಗ್ಯಾಕಯ್ಯ ಈ ಕೆಟ್ಟ ಬುದ್ಧಿ ಬಂತು. ಹ್ಯಾಗಯ್ಯ ಬಂತು ಈ ಬೈಕು ನಿನ್ನತ್ರ?''- ಅಂತ ಕೇಳಿದರು.</p>
<p>ಅವರು ಮಾಡಿದ ಫೋನ್ ನಂಬರ್ ಬಿಜಿ಼ಯಾಗಿತ್ತು ಅಂತ ಕಾಣುತ್ತೆ, ರಿಸಿವರ್ ಅನ್ನು ಮತ್ತೆ ಇಟ್ಟು, ತಲೆ ಎತ್ತಿ ನನ್ನ ಕಡೆ ನೋಡಿ ''ಹ್ಯಾಗಯ್ಯ ಬಂತು ಈ ಗಾಡಿ ನಿನ್ನತ್ರ?''- ಅಂತ ಮತ್ತೆ ಕೇಳಿದರು. ನನ್ನ ಉತ್ತರಕ್ಕೆ ಕಾಯದೆ,</p>
<p>''ನೀನು ನೋಡಿದರೆ ಸ್ವಲ್ಪ ಸಂಭಾವಿತನ ತರಹ ಕಾಣ್ತೀಯಾ ಈ ಹಲ್ಕಾ ಕೆಲಸ ಮಾಡೋದಕ್ಕೆ ಯಾಕೆ ಹೋದೆ?''- ಅಂತ ಗದರಿಸಿದರು.</p>
<p>ನಾನು ''ಸರ್, ನನಗೆ ವಿಷಯ ಏನು ಅಂತಾನೇ ಗೊತ್ತಾಗ್ತಾ ಇಲ್ಲ. ನನ್ನನ್ನು ನೀವು ಇಲ್ಲಿಗೆ ಯಾಕೆ ಕರೆಸಿದಿರಿ ಅಂತಾನೂ ನೀವು ಹೇಳಲಿಲ್ಲ. ಈ ಮೋಟಾರ್ ಬೈಕ್ ನನ್ನ ಸ್ನೇಹಿತನದು.್ದ ಅದೊಂದು ದೊಡ್ಡ ಕತೆ. ನೀವೇನೂ ಅಂದುಕೊಳ್ಳದೇ ಇದ್ದರೆ ನಾನು ಕೂತ್ಕೊಳ್ಳಬಹುದಾ''- ಅಂತ ಇನ್ಸ್‍ಪೆಕ್ಟರ್ ಟೇಬಲ್ ಮುಂದೆ ಇರೋ ಖಾಲಿ ಕುರ್ಚಿ ಕಡೆ ನೋಡಿದೆ.</p>
<p>''ಹ್ಞೂಂ ಕೂತ್ಕೊ''- ಅಂತ ಹೇಳಿ ''ಎಲ್ಲಾ ಕಳ್ಳರು ಹೇಳೋದು ಅದೇ ಮಾತೇ. 'ನಾನು ಕದ್ದಿಲ್ಲಾ, ಅದು ನನ್ನ ಸ್ನೇಹಿತರದ್ದು, ಇಟ್ಕೋ ಅಂತ ಕೊಟ್ಟಿದ್ದಾರೆ ಅಷ್ಟೆ. ನಾಳೆ ನಾನು ವಾಪಸ್ ಕೊಡಬೇಕು ಅಂತ ಮಾಡಿದ್ದೀನಿ''- ಅಂತಾನೋ, ''ಬೇರೆ ಯಾರೋ ಸ್ನೇಹಿತರು ಸ್ವಲ್ಪ ಇಟ್ಕೊಂಡಿರು- ಅಂತ ಇದನ್ನ ನನಗೆ ಕೊಟ್ಟಿದ್ದಾರೆ ಅಷ್ಟೆ. ಇದು ಎಲ್ಲಿಂದ ಬಂತು? ಯಾರದ್ದು? ಅಂತ ನನಗೆ ಏನೂ ಗೊತ್ತಿಲ್ಲ.'' ಇದೇ ಕತೆ ಎಲ್ಲರೂ ಹೇಳೋದು, ಕಳ್ಳಮಾಲು ಸಮೇತ ಸಿಕ್ಕಾಗ.''</p>
<p>ನನಗೆ ಆಗ ಹೊಳೆಯತೊಡಗಿತು. 'ನಾನು ಇದನ್ನ ಕದ್ದುಕೊಂಡು ಹೋಗಿದ್ದೀನಿ ಅಂತ ಗೋಪಾಲ ಪೋಲೀಸ್ ಕಂಪ್ಲೇಟ್ ಕೊಟ್ಟಿದ್ದಾನೆ', ಅಂತ.</p>
<p>''ಎಲಾ ಇವನ! ನನಗೇ ಹೀಗೆ ಮಾಡಿಬಿಟ್ಟನಲ್ಲಾ''- ಅಂತ ಯೋಚನೆ ಮಾಡಿ, ''ಸರ್ ಇದು ನನ್ನ ಸ್ನೇಹಿತ ಗೋಪಾಲ್ ಅನ್ನೋನದು. ಅವನು ನನ್ನ ಹತ್ತಿರ ಹತ್ತು ಸಾವಿರ ರೂಪಾಯಿ ಸಾಲ ಮಾಡಿದ್ದ. 'ಈಗ ಕೊಡ್ತೀನಿ, ಆಗ ಕೊಡ್ತೀನಿ' ಅಂತ ತಿಂಗಳುಗಟ್ಟಲೆ ಸತಾಯಿಸ್ತಾನೆ ಇದ್ದ. ಹೇಳದೇ ಕೇಳದೇ ಊರು ಬಿಟ್ಟು ಪರಾರಿಯೂ ಆಗಿದ್ದ. ನಿನ್ನೆ ಸಿಕ್ಕಾಗ, 'ಬೇಕಾದರೆ ಈ ನನ್ನ ಮೋಟಾರ್ ಬೈಕನ್ನ ನಿನ್ನ ಹತ್ತಿರಾನೇ ಇಟ್ಕೊಂಡಿರು, ನಾಳೆ ಬಂದು ನಿನ್ನ ದುಡ್ಡೆಲ್ಲಾ ವಾಪಸ್ ಕೊಟ್ಟು, ಇದನ್ನು ವಾಪಸ್<br />ತಗೊಂಡು ಹೋಗ್ತೀನಿ' ಅಂತ ಅವನೇನೆ ಇದನ್ನ ನನಗೆ ಕೊಟ್ಟ. ನಾನು ಮನೆಗೆ ತೆಗೆದುಕೊಂಡು ಬಂದೆ. ನನ್ನ ಮಾತು ನಿಜ. ನಂಬಿ ಸಾರ್. ನಾನು ಒಬ್ಬ ಆಟೋ ಡ್ರೈವರ್...''</p>
<p>ಹೌದು, ನೀನು ಅಟೋ ಡ್ರೈವರ್ ಅನ್ನೋದು ನೀನು ಹಾಕಿಕೊಂಡಿರೋ ಜಾಕೇಟೇ ಹೇಳುತ್ತೆ. ನೀನು ಯಾರು ಅನ್ನೋದು ಗೊತ್ತಿಲ್ಲ, ಆದರೆ ನಿನ್ನನ್ನ ಎಲ್ಲೋ ನೋಡಿದ ನೆನಪು. ಹ್ಞಾ, ಯಾರೋ ಯಾರಿಗೋ ಹೊಡೆದರೂ ಅಂತ ಸುಳ್ಳು ಗುಲ್ಲೆಬ್ಬಿಸಿ, ಆಟೋ ಸ್ಟ್ರೈಕ್ ನಡೀತಲ್ಲಾ, ಆವಾಗ ನಿನ್ನನ್ನ ಮುಂದಿನ ಸಾಲಿನಲ್ಲಿ ನೋಡಿದ ಜ್ಞಾಪಕ. ಆಗ ನಾನು ಟ್ರಾಫಿಕ್ ಬ್ರಾಂಚ್‍ನಲ್ಲಿ ಇದ್ದೆ. ಆ ವಿಚಾರ ಬೇರೆ. ಅದಕ್ಕೂ ಇದಕ್ಕೂ ಸಂಬಂಧ ಇಲ್ಲ. ವಿಷಯ ಇಷ್ಟು.</p>
<p>''ಮನೆ ಮುಂದೆ ರನ್ನೀಂಗ್ ಕಂಡೀಷನ್‍ನಲ್ಲಿ ನಿಲ್ಲಿಸಿದ್ದೆ; ನನ್ನ ಮೋಟಾರ್ ಬೈಕನ್ನು ಯಾರೋ ಕದ್ದುಕೊಂಡು ಹೋಗಿದ್ದಾರೆ; ಇಂಥವರ ಮೇಲೆ ನನಗೆ ಗುಮಾನಿ ಇದೆ'' ಅಂತ ಗಾಡಿ ಓನರ್ ಕಂಪ್ಲೇಂಟ್ ಕೊಟ್ಟಿದ್ದಾರೆ. ಆ ಗುಮಾನಿ ಮೇಲೆ, ಅವರು ಕೊಟ್ಟ ವಿಳಾಸಕ್ಕೆ, ಅಂದರೆ ನಿಮ್ಮ ಮನೆಗೆ, ನಾನು ಕಾನ್ಸ್‍ಟೇಬಲ್‍ನ್ನು ಕಳಿಸಿದೆ. ಮಾಲು ಸಿಕ್ಕಿದೆ; ಅದನ್ನ ತಗೊಂಡು ಹೋದ ನೀನೂ ಸಿಕ್ಕಿದ್ದೀಯಾ. ನಮ್ಮ ಕೆಲಸ ಇಲ್ಲಿಗೆ ಅರ್ಧ ಮುಗೀತು. ಓನರ್‍ಗೆ ಫೋನ್ ಮಾಡ್ತಿದ್ದೀನಿ; ಅವನಿನ್ನೂ ಸಿಕ್ಕಿಲ್ಲ. ನೀನಿಲ್ಲೇ ಕುಳಿತಿರು. ಅವನು ಬಂದ ಮೇಲೆ, ವಿಚಾರಣೆ ಮಾಡಿ ಇತ್ಯರ್ಥ ಮಾಡೋಣ. ಅಲ್ಲಿ ಹೋಗಿ ಆ ಬೆಂಚ್ ಮೇಲೆ ಕೂತ್ಕೊ. ಇಲ್ಲಿಂದ ಏನಾದರೂ ಕದಲಿದರೆ, ತರಲೆ ಮಾಡಿದರೆ, ನೋಡು, ಹುಷಾರ್''- ಅಂತ ರೂಮಿನಿಂದಲೇ ಕಾಣುತ್ತಿದ್ದ, ಹೊರಗಡೆ ಮೂಲೆಯಲ್ಲಿದ್ದ ಬೆಂಚನ್ನು ತೋರಿಸಿದರು.</p>
<p>ನಾನು ಎದ್ದು ನಿಲ್ಲುವಷ್ಟರಲ್ಲಿ ಹೊರಗಡೆ ಏನೋ ಗದ್ದಲವಾದಂತಾಯಿತು. ಪುಟ್ಟರಾಮಯ್ಯನ ಸಮೇತ ಸುನಂದಾ ಅಳುಅಳುತ್ತ ಒಳಬಂದಳು. ನಾನು ಬೆಂಚಿನ ಹತ್ತಿರ ಹೋದವನು ಮತ್ತೆ ರೂಮಿನೊಳಗೆ ಇನ್ಸ್‍ಪೆಕ್ಟರ್ ಟೇಬಲ್ ಹತ್ತಿರ ಬಂದು, ಮೊದಲು ಸುನಂದಾಳಿಗೆ ''ಯಾಕೆ ಇಲ್ಲಿಗೆ ಬಂದೆ?''- ಅಂತ ಕೇಳಿದೆ.</p>
<p>''ಇಷ್ಟೊತ್ತಾದರೂ ನೀವು ವಾಪಸ್ ಬರಲಿಲ್ಲ. ಏನಾಯ್ತೋ ಅಂತ ಹೆದರಿಕೊಂಡು, ನಮ್ಮ ಆಟೋದಲ್ಲೇ ಪುಟ್ಟರಾಮಯ್ಯನ ಜೊತೆಗೆ, ನೋಡಿಕೊಂಡು ಹೋಗೋಣ ಅಂತ ಬಂದೆ''- ಅಂದಳು. ಆ ವೇಳೆಗೆ ನಾನು ಇನ್ಸ್‍ಪೆಕ್ಟರ್‍ರ ಟೇಬಲ್ ಹತ್ತಿರ ಬಂದಿದ್ದೆ. ಪುಟ್ಟರಾಮಯನ್ನ ನೋಡಿದಾಗ ನನಗೆ ಏನೋ ಒಂದು ಆಶಾಕಿರಣ ಗೋಚರಿಸಿದ ಹಾಗೆ ಆಯ್ತು. ಅವನನ್ನು ಬೊಟ್ಟು ಮಾಡಿ ತೋರಿಸುತ್ತಾ- ''ಸರ್, ನೆನ್ನೆ ನಾನು ಗೋಪಾಲನ ಮನೆಗೆ ಹೋಗಿದ್ದಾಗ ಈ ನನ್ನ ಸ್ನೇಹಿತ ಪುಟ್ಟರಾಮಯ್ಯನೂ ನನ್ನ ಜೊತೆಗಿದ್ದ, ಸಾರ್. ಬೇಕಾದರೆ ಇವನನ್ನೇ ಕೇಳಿ, ಮೋಟರ್ ಬೈಕನ್ನು ತಗೊಂಡು</p>
</h೬>
<p>೭೮<br /><em>ತಿರುಗಾಟ<br />ತಿರುಗಾಟ</em><br />೭೯</p>
<p><h೬>ಹೋಗಿ ನಿಮ್ಮ ಮನೆಯಲ್ಲಿ ಇಟ್ಕೊ. ನಾಳೆ ಬೆಳಿಗ್ಗೆ ನಿನ್ನ ದುಡ್ಡು ತಂದುಕೊಟ್ಟು, ಆಮೇಲೆ ಈ ಗಾಡೀನ ವಾಪಸ್ ತಗೊಂಡು ಬರ್ತೀನಿ'ಅಂತ ಗೋಪಾಲ ಇವನೆದುರಿಗೇ ಹೇಳಿದ, ಸಾರ್. ಬೇಕಾದರೆ, ಇವನನ್ನೇ ಕೇಳಿ''- ಅಂತ ನಾನು ಇನ್ಸ್‍ಪೆಕ್ಟರ್‍ಗೆ ಹೇಳಿದೆ.ಅದಕ್ಕೆ ಇನ್ಸ್‍ಪೆಕ್ಟರ್ ನಗುತ್ತಾ ''ಇವನೋ ನಿನ್ನ ಸಾಕ್ಷಿ. ಇವನೇ ಅಲ್ವಾ ಐದಾರು ತಿಂಗಳ ಹಿಂದೆ ಯಾರೋ ಫಾರಿನರ್ ಪ್ಯಾಸೆಂಜರ್‍ಗಳಿಗೆ ಕೆ.ಆರ್.ಎಸ್.ಗೆ ಕರೆದುಕೊಂಡು ಹೋಗ್ತೀನಿ'ಅಂತ ಹೇಳಿ ಕುಕ್ಕರಹಳ್ಳಿ ಕೆರೆ ತೋರಿಸಿದ ಭೂಪ. ಅವರೇನೋ ಇವನು ದಡ್ಡ ಅಂತ ಕ್ಷಮಿಸಿದರು. ಇಲ್ಲದೇ ಇದ್ದರೆ, ಇವನು ಕಂಬಿ ಎಣಿಸಬೇಕಾಗುತ್ತಿತ್ತು. ಇಂಥವ್ನೋ ನಿನ್ನ ಸಾಕ್ಷಿ? ಒಳ್ಳೇ 'ಓತಿಕ್ಯಾತಕ್ಕೆ ಬೇಲೀ ಸಾಕ್ಷಿ' ಅನ್ನೋ ಹಾಗಾಯ್ತು'', ಅಂತ ನಕ್ಕರು.</p>
<p>ಅವರು ಮುಂದುವರಿದು, ''ಅಲ್ಲಾ ಕಣಯ್ಯ, ನನ್ನ ಎದುರಿಗೇ ಈ ನಾಟಕ ಆಡುತ್ತಿದ್ದಿಯಲಾ!್ಲ ಸಾಕ್ಷಿ ಏನು ಹೇಳಬೇಕು ಅನ್ನೋದನ್ನ ಅವನಿಗೆ ಹೇಳಿಕೊಡೊ ವಿಧಾನ ನಿನ್ನದು, ಭೇಷ್ ಆಗಿದೆ ಕಣಯ್ಯ. 'ಹೀಗೆ ಹೇಳು' ಅಂತ ನೀನು ಅವನಿಗೆ ಸೂಚನೆ ಕೊಡ್ತಾ ಇರೋದು ನನಗೆ ಗೊತ್ತಾಗೋದಿಲ್ಲಾ ಅಂದುಕೊಂಡಿದ್ದೀಯಾ? ಹೋಗಯ್ಯಾ ಹೋಗು ನನ್ನ ಸರ್ವಿಸ್‍ನಲ್ಲಿ ನಿನ್ನಂಥವನನ್ನು ಏಷ್ಟು ಜನ ನೋಡಿದೀನಿ ನಾನು. ಅಲ್ಲಿ ಹೋಗಿ ಕೂತ್ಕೋ. ಓನರ್‍ಗೆ ಮತ್ತೆ ಫೋನ್ ಮಾಡಿದ್ದೀನಿ. ಅವರು ಬಂದ ಮೇಲೆ ವಿಚಾರಣೆ ಮಾಡೋಣಾಂತೆ'', ಎಂದರು.</p>
<p>''ಹೋಗಿ ಅಮ್ಮಾ, ನೀವೂ ಹೋಗಿ ಅಲ್ಲೇ ಕೂತ್ಕೊಳ್ಳಿ. ಹೀಗೆಲ್ಲಾ ನೀವು ಪೊಲೀಸ್ ಸ್ಟೇಷನ್‍ಗೆ ಬರಬಾರದು. ಅತ್ತು ಕರೆದು ಮಾಡಬಾರದು''- ಅಂತ ಸುನಂದಾಗೂ ಇನ್ಸ್‍ಪೆಕ್ಟರ್ ಬುದ್ಧಿವಾದ ಹೇಳಿದರು.</p>
<p>ಏನು ಮಾಡಬೇಕು ಅಂತ ತೋಚದೆ ನಾವು ಮೂರೂ ಜನ ಅಲ್ಲಿ ಬೆಂಚಿನ ಮೇಲೆ ಕೂತ್ಕೊಂಡಿದ್ವಿ. ನಾನು ಸುನಂದಾ ಇನ್ಸ್‍ಪೆಕ್ಟರ್‍ಗೆ ಏನೋ ಹೇಳೋದಕ್ಕೆ ಏಷ್ಟು ಪ್ರಯತ್ನಪಟ್ಟರೂ ''ಸುಮ್ಮನೆ ಕೂತ್ಕೊಳ್ಳಿ ಗಲಾಟೆ ಮಾಡಬೇಡಿ. ಓನರ್ ಬರಲಿ, ವಿಚಾರಣೆ ಮಾಡುವಾಗ, ನಿಮ್ಮ ಕತೆ ಎಲ್ಲಾ ಅವರೆದುರಿಗೇ ಹೇಳುವಿರಂತೆ. ಸುಮ್ಮನೆ ಮತ್ತೆ ಮತ್ತೆ ನಿಮ್ಮಗಳ ಕತೆ ಕೇಳೋದಕ್ಕೆ ನಮಗೆ ಪುರಸೊತ್ತು ಇಲ್ಲ. ಬೇರೆ ಕೆಲಸ ಬೇಜಾನ್ ಇದೆ''- ಅಂತ ನಮ್ಮನ್ನು ಗದರಿಸಿದರು.</p>
<p>* * *</p>
<p>ಆಲ್ಲಿಗೆ ಬಂದು ಸುಮಾರು ಒಂದು ಗಂಟೆಯಾಗಿರಬಹುದು. ಕುಳಿತಲ್ಲಿಂದಲೇ ಕಾಣಿಸುತ್ತಿತ್ತು, ಎರಡು ಮೂರು ಸಲ ಇನ್ಸ್‍ಪೆಕ್ಟರ್ ಫೋನ್ ಮಾಡಿದರೂ ಗೋಪಾಲ ಸಿಕ್ಕ ಹಾಗೆ ಕಾಣಲಿಲ್ಲ.</p>
<p>ಇನ್ಸ್‍ಪೆಕ್ಟರ್ ತಮ್ಮ ಟೇಬಲ್ ಬಳಿ ನನ್ನನ್ನ ಕರೆದರು. ನಾವು ಮೂರು ಜನಾನೂ ಅವರ ಹತ್ತಿರ ಹೋದೆವು.</p>
<p>''ನೋಡಯ್ಯಾ ಕಂಪ್ಲೇಟ್ ಕೊಟ್ಟವನು ಎಷ್ಟು ಫೋನ್ ಮಾಡಿದರೂ ಸಿಗ್ತಾ ಇಲ್ಲ. ಇದು ಏನೋ ಸಣ್ಣ ಪುಟ್ಟ ನೂರು ಇನ್ನೂರು ರೂಪಾಯಿ ವಿಷಯವೂ ಅಲ್ಲ. ವಿಷಯ ಏನು ಅಂತ ಪೂರಾ ವಿಚಾರಣೆ ಆಗೋತನಕ ನಾವು ಕಂಪ್ಲೇಂಟ್ ಕೊಟ್ಟಿರುವವರ ಮಾತನ್ನೇ ನಂಬಬೇಕಾಗುತ್ತೆ. ಮಾಲು ಸಿಕ್ಕಿ, ತಗೊಂಡು ಹೋದೋರು ಒಪ್ಪಿಕೊಂಡಾಗ ಅವರನ್ನ ಬಿಟ್ಟುಬಿಡೋದಕ್ಕೆ ಸಾಧ್ಯವಿಲ್ಲ. ನೀನು ಇಲ್ಲೇ ಇರಬೇಕಾಗುತ್ತೆ, ಕಂಪ್ಲೇಟ್ ಕೊಟ್ಟವರು ಬರೋವರೆಗೂ.''</p>
<p>ಸುನಂದಾ ಅಳತೊಡಗಿದಳು.</p>
<p>''ಅದೇನೋ ನಿನ್ನ ಕತೆ ಅಂತ ಹೇಳುತಿದ್ಯಲ್ಲಾ ಹೇಳಯ್ಯಾ? ನೀನು ಸುಮ್ಮನಿರಮ್ಮ, ಅಳಬೇಡ'' ಅಂದರು ಇನ್ಸ್‍ಪೆಕ್ಟರ್‍ರು.</p>
<p>ಅವರೆದುರಿಗೆ ನಿಂತುಕೊಂಡೇ ನಾನು ಹೇಳಿದೆ. ''ನೋಡಿ ಸಾರ್ ಈ ಗೋಪಾಲ ನನ್ನ ಸ್ನೇಹಿತ. ಒಂದೆರಡು ವರ್ಷದಿಂದ ಅವನು ಈ ಊರಿಗೆ ಬಂದಾಗಿಂದ ಸ್ನೇಹಿತ ಆದ. ಒಂದು ಸಣ್ಣ ದಿನಸಿ ಅಂಗಡಿ ಸಹ ಇಟ್ಟುಕೊಂಡಿದ್ದ. ಈಗ ಅದು ದಿವಾಳಿಯಾಗಿ ಹೋಯಿತು. ನನ್ನ ಹತ್ತಿರ ಮತ್ತು ನನ್ನ ಸ್ನೇಹಿತರ ಹತ್ತಿರ ತುಂಬಾ ಸಾಲ ಮಾಡಿದ್ದಾನೆ. ನನಗೆ ಇವನು ಹತ್ತು ಸಾವಿರ ರೂಪಾಯಿ ಕೊಡಬೇಕಾಗಿತ್ತು. ಸತಾಯಿಸಿ ಸತಾಯಿಸಿ, ಕೊನೆಗೆ ಒಂದು ದಿನ ಆ ದುಡ್ಡಿಗೆ ಒಂದು ಚೆಕ್ ಕೊಟ್ಟ. ನನ್ನ ಬ್ಯಾಂಕಿಗೆ ಅದನ್ನ ಹಾಕಿದೆ, ಅದು ಬೌನ್ಸ್ ಆಯಿತು. ಅವನ ಅಕೌಂಟ್‍ನಲ್ಲಿ ದುಡ್ಡಿಲ್ಲ ಅಂತ ಹಿಂದಕ್ಕೆ ಬಂತು.</p>
<p>''ತುಂಬಾ ಜನಕ್ಕೆ ಹೀಗೆ ಮೋಸ ಮಾಡಿದ್ದಾನೆ. ನನಗೊಬ್ಬನಿಗೆ ಅಲ್ಲ. ಬೇಕಾದರೆ ನನ್ನ ಫ್ರೆಂಡ್ಸ್ ಯಾರ್ಯಾರಿಗೆ ಅವನು ಹೀಗೆ ಹಣ ಕೊಡದೆ ಹೀಗೆ ಮೋಸ ಮಾಡಿದಾನೋ ಅದೆಲ್ಲಾ ಬೇಕಾದರೆ ನಿಮಗೆ ಹೇಳ್ತೀನಿ. ಬೇಕಾದರೆ ವಿಚಾರಿಸಿ.</p>
<p>ಊರು ಬಿಟ್ಟು ಪರಾರಿಯಾಗಿದ್ದ. ಅಕಸ್ಮಾತ್ ನೆನ್ನೆ ಅವನು ನನ್ನ ಕಣ್ಣಿಗೆ ಬಿದ್ದ. ನಾನೂ ಪುಟ್ಟರಾಮಯ್ಯ ಅವನನ್ನು ಫಾಲೋ ಮಾಡ್ಕೊಂಡು ಅವನ ಮನೆಗೆ ಹೋದಿವಿ. ಅದು ಇದು ಮಾತು ಕತೆಯಾದ ಮೇಲೆ, 'ಈಗಲೇ ನನ್ನ ಹಣ ಕೊಟ್ಟುಬಿಡು' ಅಂತ ದಬಾಯಿಸಿದೆ. 'ಕೈಯಲ್ಲಿ ಕ್ಯಾಷ್ ಇಲ್ಲ. ನಾಳೆ ಖಂಡಿತಾ ದುಡ್ಡು ತಂದು ಕೊಡ್ತೀನಿ'ಅಂದ. ಈ ಮೋಟಾರ್ ಬೈಕನ್ನು ಮಾರಿಯಾದರೂ ಹಣ ಜೋಡಿಸಿ ನನಗೆ ಮತ್ತೆ ಕೊಡಬೇಕಾದವರಿಗೆಲ್ಲಾ ಕೊಟ್ಟು ಕೈ ತೊಳೆದುಕೊಳ್ತೀನಿ' ಅಂತ ಮಾತು ಕೊಟ್ಟ. ಈ ಪುಟ್ಟರಾಮಯ್ಯನೂ ಅದೆಲ್ಲಾ ನಡೆದಾಗ ನಮ್ಮೆದುರಿಗೇ ಇದ್ದ.</p>
<p>''ನಾಳೆ ನೀನು ನನ್ನ ದುಡ್ಡನ್ನು ವಾಪಸ್ ಕೊಡೋದೇ ಖಂಡಿತವಾದರೆ, ಈ</p>
</h೬>
<p>೮೦<br /><em>ತಿರುಗಾಟ<br />ತಿರುಗಾಟ</em><br />೮೧</p>
<p><h೬>ಮೋಟಾರ್ ಬೈಕನ್ನು ನನ್ನ ಹತ್ತಿರ ಒತ್ತೆ ಇಡು. ದುಡ್ಡು ಕೊಟ್ಟು ಬಿಡಿಸಿಕೊಂಡು ಹೋಗು' ಅಂತ ನಾನು ಹೇಳಿದೆ 'ಅದಕ್ಕೇನಂತೆ ಆಗಲಿ' ಅಂತಾನೂ ಹೇಳಿದ. ಅವನೇ ಬೈಕಿನ ಬೀಗದ ಕೈ ಸಹ ನನಗೆ ಕೊಟ್ಟ. ಅವನೆದುರಿಗೇ ನಾನು ಮೋಟಾರ್ ಬೈಕನ್ನು ರೈಡ್ ಮಾಡಿಕೊಂಡು ನಮ್ಮ ಮನೆಗೆ ತಗೊಂಡು ಬಂದೆ, ಪುಟ್ಟರಾಮಯ್ಯ ಆಟೋದಲ್ಲಿ ಮನೆಗೆ ವಾಪಸ್ ಹೋದ, ಇಷ್ಟೇ ಸ್ವಾಮಿ, ನಡೆದದ್ದು ಕತೆ. ನನ್ನ ಮಾತನ್ನು ನಂಬಿ''- ಅಂತ ನಾನು ಇನ್ಸ್‍ಪೆಕ್ಟರಿಗೆ ಹೇಳಿದೆ.''ಎಕ್ಸ್ಯೂಸ್ ಮಿ,'' ಅಂತ ಸುನಂದಾ ಇನ್ಸ್‍ಪೆಕ್ಟರನ್ನ ಉದ್ದೇಶಿಸಿ ಹೇಳಿದಾಗ, ಸ್ವಲ್ಪ ಬೆಚ್ಚಿ ಬಿದ್ದವರಂತೆ ಅವರು, ''ವ್ಹಾಟ್?'' ಅಂತ ಇಂಗ್ಲಿಷಿನಲ್ಲೇ ಉತ್ತರಿಸಿದರು.</p>
<p>''ನಮ್ಮ ಯಜಮಾನರು ಹೇಳೋದೆಲ್ಲಾ ನಿಜ. ಅಷ್ಟೇ ಅಲ್ಲಾ, ತುಂಬಾ ನಂಬಿಕೆ ದ್ರೋಹ ಮಾಡಿದಾರೆ, ಗೋಪಾಲ್ ಅವರು. ಅವರು ಹೀಗೆ ಮಾಡಬಾರದಾಗಿತ್ತು. ದಯವಿಟ್ಟು ಬೇಗ ಕರೆಸಿ, ವಿಚಾರಣೆ ಮಾಡಿ, ನಮ್ಮನ್ನ ಮನೆಗೆ ಕಳಿಸಿಕೊಡಿ. ಇವತ್ತು ಶನಿವಾರ. ನಮಗೆ ಮಾರ್ನಿಂಗ್ ಕ್ಲಾಸ್ ಇದೆ. ನಾನು ಮನೇಗೆ ಹೋಗಿ, ಸ್ಕೂಲ್‍ಗೆ ಹೋಗಬೇಕು,'' ಅಂದಳು ಸುನಂದಾ.</p>
<p>''ನೀವು.. ..''</p>
<p>''ಹೌದು, ನಾನು ಇವರ ಹೆಂಡತಿ. ಸುನಂದಾ ಅಂತ ಹೆಸರು. ಇಲ್ಲೇ ರೋಟರೀ ಹೈಸ್ಕೂಲ್‍ನಲ್ಲಿ ಇಂಗ್ಲಿಷ್ ಟೀಚರ್ ಆಗಿದ್ದೀನಿ. ಏನೋ ನಮ್ಮ ಪಾಡಿಗೆ ನಾವಿರೋಣ ಅಂತ ಇದ್ದರೆ ಈ ಗ್ರಹಚಾರ ಬೇರೆ ವಕ್ಕರಿಸಿಕೊಡಿತಲ್ಲಾ ಅಂತಾನೇ ಬೇಜಾರು,'' ಅಂದಳು.</p>
<p>ಈ ತರಹೆಯ ಕೇಸ್‍ಗಳದ್ದೇ ಇರಬೇಕು, ಆ ಫೈಲ್ ತುಂಬಾ. ಅದನ್ನ ಹಿಂದೆ ಮುಂದೆ ತಿರುವು ಹಾಕುತ್ತಿದ್ದರು, ಇನ್ಸ್‍ಪೆಕ್ಟರು.</p>
<p>''ಏನು ಹೇಳಿದಿರಿ, ಚೆಕ್ ಬೌನ್ಸ್ ಆಯ್ತಾ? ಯಾವಾಗ? ಏನು ಚೆಕ್?'' ಅಂತ ಕೇಳಿದರು, ಅವರು.</p>
<p>ನಾನು ಉತ್ತರ ಕೊಡುವ ಮೊದಲೇ ಸುನಂದಾ, ''ಸ್ವಲ್ಪ ತಡೀರಿ. ಈ ವಿಚಾರ ಇಲ್ಲಿ ಬರಬಹುದೇನೋ ಅಂತ ಏನೋ ನನಗೆ ಅನುಮಾನ ಬಂತು, ಅದನ್ನೇ ತಂದಿದೀನಿ, ನೋಡಿ''- ಅನ್ನುತ್ತಾ, ಅವಳು ತನ್ನ ಪರ್ಸ್‍ಗೆ ಕೈಹಾಕಿ, ಬ್ಯಾಂಕ್‍ನಿಂದ ಕೆಲವು ತಿಂಗಳುಗಳ ಹಿಂದೆ ಬಂದಿದ್ದ ಆ ಕವರನ್ನ, ಅದರೊಳಗಿದ್ದ ಬೌನ್ಸ್ ಆದ ಚೆಕ್ಕು ಮತ್ತು ಕಾಗದಗಳನ್ನ ಹೊರತೆಗೆದಳು. ಟೇಬಲ್ ಮೇಲೆ ಇಟ್ಟಳು.</p>
<p>ಸುನಂದಾಳ ಜಾಣತನಕ್ಕೆ ನಾನು ಮನಸ್ಸಿನಲ್ಲೇ ಮೆಚ್ಚಿಕೊಂಡೆ, ಅವಳ ಕಡೆ ನೋಡುತ್ತಾ, ಕೃತಜ್ಞತೆಗಳನ್ನ ಕಣ್ಣಿನಲ್ಲೇ ಸೂಚಿಸಿದೆ.</p>
<p>ಆ ವೇಳೆಗೆ ನಾವು ಇನ್ಸ್‍ಪೆಕ್ಟರ್ ಮುಂದೆ ಕುರ್ಚಿಯಲ್ಲಿ ಕುಳಿತಿದ್ದೆವು.</p>
<p>ಹತ್ತಾರು ರಬ್ಬರ್ ಸ್ಟಾಂಪ್ ಮೊಹರುಗಳು ಇರೋ ಆ ಚೆಕ್‍ನ್ನ ಹಿಂದೆ ಮುಂದೆ ತಿರುಗಿಸಿ, ತಿರುಗಿಸಿ, ಇನ್ಸ್‍ಪೆಕ್ಟರ್ ನೋಡಿ, ಮತ್ತೊಮ್ಮೆ ತಮ್ಮ ಫೈಲ್‍ನ ಬಹಳ ಹಿಂದಿನ ಯಾವುದೋ ಪುಟ ತಿರುವು ಹಾಕಿ, ಇನ್ನೊಮ್ಮೆ ಆ ಚೆಕ್ಕನ್ನು ಕೈಯಲ್ಲಿ ಹಿಡಿದುಕೊಂಡು ನೋಡಿ, ''ಏನಯ್ಯಾ?'' ಅಂದರು.</p>
<p>ನನಗೆ ತಲೆ ಬುಡ ಅರ್ಥವಾಗಲಿಲ್ಲ.</p>
<p>''ನಿನ್ನ ಆಟೋ ರಿಕ್ಷಾ ನಂಬರ್ ಏನು ಅಂತ ಹೇಳಿದೆ?'' ಅಂತ ಕೇಳಿದರು.</p>
<p>ನಾನು ಹೇಳಿದೆ. ಒಂದು ಖಾಲೀ ಕಾಗದದ ಮೇಲೆ ಒಂದು ಕಡೆ ಬರೆದು ಕೊಂಡರು.</p>
<p>''ಇದೇನು ಗೊತ್ತಾ? ಪೊಲೀಸ್ ಕಂಪ್ಲೈಂಟು? ಇದು?'' ಅಂತ ತಾವು ಓದುತ್ತಿದ್ದ ಆ ಹಿಂದಿನ ಪುಟದ ಮೇಲೆ ತಮ್ಮ ಬೊಟ್ಟನ್ನು ಕುಟ್ಟಿ, ತಲೆಯೆತ್ತಿ, ನನ್ನ ಮತ್ತು ಸುನಂದಾ ಕಡೆ ನೋಡಿ ಕೇಳಿದರು.</p>
<p>''ಏನ್ ಸಾರ್, ಅದು?'' ನಾನು ಕೇಳಿದೆ.</p>
<p>''ಆಟೋ ರಿಕ್ಷಾದಲ್ಲಿ ಹೋಗುತ್ತಿದ್ದಾಗ ನನ್ನ ಕೈಚೀಲ ಕಳೆದುಕೊಂಡಿದ್ದೀನಿ. ಇಳಿಯುವಾಗ ಎಲ್ಲೋ ಅದರಲ್ಲೇ ಮರೆತು ಬಿಟ್ಟಿರಬೇಕು. ಆ ಕೈಚೀಲದಲ್ಲಿ ಇಂಪಾರ್ಟೆಂಟ್ ಡಾಕ್ಯುಮೆಂಟ್ಸ್, ಇನ್ನೂ ಏನೇನೋ ಎಲ್ಲಾ ಇತ್ತು. ಮುಖ್ಯವಾದ ಕಾಗದ ಪತ್ರಗಳ ಜೊತೆ ನನ್ನ ಬ್ಯಾಂಕ್ ಚೆಕ್ ಬುಕ್ ಸಹ ಇತ್ತು, ಹುಡುಕಿ ಕೊಡಿ- ಅಂತ ಈ ಎಂ. ಕೆ. ಗೋಪಾಲ ಅನ್ನೋರೇ ಕಂಪ್ಲೈಂಟ್ ಕೊಟ್ಟಿದ್ದಾರಲ್ಲಾ. ಚೆಕ್ ಬುಕ್‍ನಲ್ಲಿ ಸುಮಾರಾಗಿ ಇಂಥಿಂಥ ನಂಬರ್‍ನ ಖಾಲೀ ಚೆಕ್ ಹಾಳೆಗಳು ಇದ್ದವು- ಅಂತ ಸಹ ಇಲ್ಲಿ ಬರೆದು ಕೊಟ್ಟಿದಾರಲ್ಲಯ್ಯಾ. ನೀನು ಬೌನ್ಸ್ ಆಯ್ತು ಅಂತ ಹೇಳೋ ಚೆಕ್ ಸಹ ಅದರಲ್ಲೇ ಸೇರಿದೆಯಲ್ಲಯ್ಯಾ? ಇಲ್ನೋಡು, ''ಆಟೋರಿಕ್ಷಾ ನಂಬರ್ ನನಗೆ ಸರಿಯಾಗಿ ನೆನಪಿಲ್ಲ; ಹೆಚ್ಚೂ ಕಡಿಮೆ ಇದೇ ಇರಬೇಕು ಅಂತಾ ನಿನ್ನ ಆಟೋ ರಿಕ್ಷಾ ನಂಬರನ್ನೇ ಸ್ವಲ್ಪ ತಪ್ಪು ತಪ್ಪಾಗಿ ಕೊಟ್ಟಿದ್ದಾನಲ್ಲಯ್ಯಾ'' ಅಂತ ಇನ್ಸ್‍ಪೆಕ್ಟರ್ ಹೇಳಿದಾಗ ನನಗೆ ಜಂಘಾಬಲವೇ ಉಡುಗಿ ಹೋದಂತಾಯ್ತು.</p>
<p>''ಎಲ್ಲಿ, ಸ್ವಲ್ಪ ಕೊಡಿ, ನಾನು ಆ ಕಂಪ್ಲೈಂಟನ್ನ ನೋಡಬಹುದೆ?'' ಅಂತ ಸುನಂದಾ ಇನ್ಸ್‍ಪೆಕ್ಟರ್‍ನ್ನ ಕೇಳಿದಳು.</p>
<p>''ಸಾಮಾನ್ಯವಾಗಿ ನಾವು ಬೇರೆಯವರಿಗೆ ಹಾಗೆಲ್ಲಾ ಅದನ್ನ ತೋರಿಸೋಲ್ಲ. ಆದರೆ, ನೀವು ಅಫೆಕ್ಟೆಡ್ ಪಾರ್ಟಿ. ನಿಮ್ಮ ಮೇಲೇ ಆಪಾದನೆ ಬಂದಿರೋದು. ನೋಡಿದರೆ ಸಂಭಾವಿತರ ತರಹಾ ಕಾಣಿಸ್ತೀರಿ. ತೋರಿಸೋಕೆ ನನಗೇನೂ ಅಭ್ಯಂತರವಿಲ್ಲ. ಸುಮ್ಮನೆ ನೋಡಿ, ಬೇಕಾದರೆ. ಕಾಪಿಗೀಪಿ ಮಾಡಿಕೊಳ್ಳೋಕೆ ಹೋಗಬೇಡಿ. ನನಗೂ ಇದೆನೋ ಬಹಳಾ ಗೂಢವಾಗಿರೋ ಕೇಸು ಅಂತ ಅನ್ನಿಸ್ತಾ</p>
</h೬>
<p>೮೨<br /><em>ತಿರುಗಾಟ<br />ತಿರುಗಾಟ</em><br />೮೩</p>
<p><h೬>ಇದೆ'', ಅಂತ ಆ ತೆರೆದಿರುವ ಫೈಲ್‍ನ್ನ ಸುನಂದಾ ಮುಂದಕ್ಕೆ ತಿರುಗಿಸಿದರು. ಮತ್ತೆ ಫೋನ್ ಮಾಡಲು ಉದ್ಯುಕ್ತರಾದರು.ಇನ್ಸ್‍ಪೆಕ್ಟರ್ ಕೊಟ್ಟ ಫೈಲ್‍ನ ಆ ಪುಟವನ್ನ ಮೇಲಿಂದ ಕೆಳಗಿನ ತನಕ ಓದಿದ ಸುನಂದಾ, ''ಇದೇನ್ರೀ ಅನ್ಯಾಯ, ಅಯ್ಯೋ ಇದೆಂಥ ಅನ್ಯಾಯಾ ರೀ'' ಅಂತ ಕೂಗಿಕೊಂಡಳು.</p>
<p>ನಾನು ''ಏನಾಯ್ತು, ಸುನಂದಾ? ಏನಾಯ್ತು?'' ಎಂದೆ.</p>
<p>ಫೋನ್ ರಿಸೀವರನ್ನ ಕೆಳಗೆ ಕುಕ್ಕಿ, ಆ ಫೈಲ್‍ನ್ನ ತತ್‍ಕ್ಷಣ ಅವಳ ಕೈಯಿಂದ ಕಸಿದು ಕೊಳ್ಳುತ್ತಾ ಇನ್ಸ್‍ಪೆಕ್ಟರ್ ''ಏನಾಯ್ತಮ್ಮಾ, ಏನಾಯ್ತು? ಅದಕ್ಕೇ ಹೇಳೋದು, ಎಷ್ಟೇ ಓದಿದವರಾದರೂ, ಒಂದೂ ಅಭ್ಯಾಸ ಇಲ್ಲದ ನಿಮ್ಮಂತಹವರಿಗೆ ಯಾಕೆ ಬೇಕು ಈ ಎಲ್ಲಾ ವ್ಯವಹಾರ. ನೀವು ಆಚೆ ಹೋಗೋದು ಒಳ್ಳೇದು. ಅನಾವಶ್ಯಕ ನಮಗೆ ತಲೆ ನೋವು,'' ಅಂತ ಗೊಣಗಿದರು ಇನ್ಸ್‍ಪೆಕ್ಟರ್.</p>
<p>''ಅದಕ್ಕಲ್ಲಾ ಇನ್ಸ್‍ಪೆಕ್ಟರ್. ಅದರಲ್ಲಿ ಆ ಕಂಪ್ಲೈಂಟ್‍ನಲ್ಲಿ, ಏನಿದೆ ಗೊತ್ತಾ? ಅವರು ಕಳೆದುಕೊಂಡ ಕೈಚೀಲದಲ್ಲಿ ಇತ್ತು ಅಂತ ಪಟ್ಟಿ ಮಾಡಿದ್ದಾರಲ್ಲ, ಆ ಪಟ್ಟಿಯಲ್ಲಿ ಏನಿದೆ ನೋಡಿದಿರಾ? ಒಡವೆಗಳ ಒಂದು ಲಿಸ್ಟ್ ಮಾಡಿದ್ದಾರೆ. ನನ್ನ ಹತ್ತಿರ ಇರೋ ಮುತ್ತಿನ ಸರ, ಚಿನ್ನದ ಸರ, ಬಂಗಾರದ ಕೈಬಳೆ- ಇವುಗಳನ್ನೇ ಯಥಾವತ್ತಾಗಿ ಡಿಸ್ಕ್ರೈಬ್ ಮಾಡಿದ್ದಾರೆ, ಗೋಪಾಲ್,'' ಎಂದಳು ಸುನಂದಾ.</p>
<p>''ಹೌದಾ, ಎಲಾ ಬಡ್ಡೀಮಗನೇ!'' ನಾನೆಂದೆ.</p>
<p>''ಆ ಒಡವೆಗಳೆಲ್ಲಾ ಈಗ ನಿಮ್ಮ ಹತ್ತಿರವೇ ಇದೆ ತಾನೆ?'', ಕೇಳಿದರು ಇನ್ಸ್‍ಪೆಕ್ಟರ್. ಎಲ್ಲಿ ಹೋಗುತ್ತೆ ಹೇಳಿ, ಆ ಪೊಲೀಸ್ ಪತ್ತೆದಾರೀ ಜಾಣ್ಮೆ?</p>
<p>''ಈಗೆಲ್ಲಿದೆ ನಮ್ಮ ಹತ್ತಿರ? ಈ ಗೋಪಾಲರಾಯನ ಸಾಲ ತೀರಿಸೋಕೆ ಅಂತಾನೇ ಒಂದೆರಡನ್ನ ಮಾರಿದ್ದಾಯ್ತು, ಇನ್ನುಳಿದವು ಗಿರಿವಿ ಅಂಗಡಿಯಲ್ಲಿ ಕುಳಿತಿವೆ. ಅದಿರಲಿ, ನಾನು ಸ್ವಲ್ಪ ನಮ್ಮ ಸ್ಕೂಲಿಗೆ ಫೋನ್ ಮಾಡ್ಲಾ, ರಜಾನಾದರೂ ಹಾಕ್ತೀನಿ,'' ಅಂದಳು ಸುನಂದಾ.</p>
<p>''ಬೇಡೀಮ್ಮಾ, ನೀವು ಮನೆಗೆ ಹೋಗಿ. ಇವರು ಇಲ್ಲೇ ಇರಲಿ. ಯಾಕೋ ಕೇಸು ಮೊದಲು ಸಿಂಪಲ್ ಅಂತ ಇದ್ದದ್ದು ಈಗ ಬಹಳ ಕಾಂಪ್ಲಿಕೇಟೆಡ್ ಆಗಿ ಕಾಣಿಸ್ತಾ ಇದೆ,'' ಅಂದರು ಇನ್ಸ್‍ಪೆಕ್ಟರ್.</p>
<p>''ಅಂದರೆ?''</p>
<p>''ನನ್ನ ಕೇಳಿದರೆ, ನೀವು ಯಾರನ್ನಾದರೂ ಲಾಯರ್‍ನ್ನ ಇಟ್ಟುಕೊಂಡು ವ್ಯವಹಾರ ಮಾಡೋದು ಒಳ್ಳೆಯದು.'' ''ಯಾಕೆ? ನನಗೆ ಅರ್ಥವಾಗಲಿಲ್ಲ. ನಮ್ಮ ಮೇಲೆ, ನಮ್ಮ ಮಾತಿನ ಮೇಲೆ ನಂಬಿಕೆ ಇಲ್ಲವಾ ನಿಮಗೆ?''</p>
<p>''ನಿಮಗೆ ಇನ್ನೆಷ್ಟು ಬಿಡಿಸಿ ಹೇಳಬೇಕೋ ನನಗೆ ಗೊತ್ತಾಗ್ತಿಲ್ಲ. ಇದು ಈಗ ಬರೀ ಮೋಟಾರ್ ಬೈಕ್ ಕಳ್ಳತನದ ಕೇಸ್ ಆಗಿ ಉಳಿದಿಲ್ಲ. ಬ್ಯಾಂಕ್ ಚೆಕ್ ಫೋರ್ಜರಿ ಕೇಸು, ಒಡವೆಗಳ ಕಳ್ಳತನ ಇತ್ಯಾದಿ ಇನ್ನೇನೋ ಹಬ್ಬಿಕೊಳ್ತಾ ಇರೋ ಹಾಗೆ ಕಾಣ್ತಾ ಇದೆ. ದಯವಿಟ್ಟು ನಾನು ಕೊಡೋ ಸಲಹೇನಾ ಕೇಳಿ. ಯಾರಾದರೂ ಒಬ್ಬ ಒಳ್ಳೇ ಲಾಯರನ್ನ ಹಿಡೀರಿ. ಮತ್ತೆ ಜಾಮೀನು ಕೊಟ್ಟು ನಿಮ್ಮ ಯಜಮಾನರನ್ನ ಬಿಡಿಸಿಕೊಂಡು ಹೋಗೋ ವ್ಯವಸ್ಥೆಯನ್ನು ಸಹ ಹೋಗಿ ಮಾಡ್ಕೊಳ್ಳಿ. ಸುಮ್ಮನೇ ಇಲ್ಲಿ ಕುಳಿತು ಕಾಲಹರಣ ಮಾಡಬೇಡಿ'' ಅಂತ ಇನ್ಸ್‍ಪೆಕ್ಟರ್ ಅವಳಿಗೆ ಹೇಳಿದರು.</p>
<p>''ಹಾಗಾದರೆ, ಬೌನ್ಸ್ ಆದ ಆ ಚೆಕ್ಕನ್ನೂ ಸಹ ನೀವು ನಂಬಲ್ಲ ಅಲ್ಲವಾ?'' ಎದ್ದು ನಿಂತ ಸುನಂದಾ ಕೇಳಿದಳು.</p>
<p>''ತೊಗೊಂಡು ಹೋಗಿ, ಇದನ್ನ. ಈ ಚೆಕ್ಕು, ಮುಳುಗುತ್ತಿರೋ ನಿಮ್ಮಂಥ ಮನುಷ್ಯನಿಗೆ ಉಳಿದು ತೇಲೋಕೆ ಇದೇ ಒಂದು ಹುಲ್ಲುಕಡ್ಡಿ ಆಗೋದಾದರೆ ನನಗೂ ಸಂತೋಷವೇ. ಕಂಪ್ಲೈಂಟ್ ಕೊಟ್ಟಿರೋರು ಬಂದು ಸಮಜಾಯಿಷಿ ಕೊಟ್ಟು, ನಾವು ವಿಚಾರಣೆ ನಡೆಸಿ ಇತ್ಯರ್ಥ ಮಾಡೋವರೆಗೂ ನಾವು ಯಾವ ತೀರ್ಮಾನಕ್ಕೂ ಬರೋದಕ್ಕೆ ಆಗೊಲ್ಲ. ಸುಮ್ಮನೇ ನಮ್ಮ ಟೈಂ ವೇಸ್ಟ್ ಮಾಡಬೇಡಿ. ನಾನು ಹೇಳಿದ ಹಾಗೆ ಒಬ್ಬ ಲಾಯರನ್ನ ಗೊತ್ತು ಮಾಡಿಕೊಳ್ಳಿ. ಹೋಗಿಬನ್ನಿ, ನೀನೂ ಹೋಗಪ್ಪಾ ಪುಟ್ಟರಾಮಯ್ಯ ಮನೇಗೆ. ಏ ನಾಗರಾಜಾ, ಎಲ್ಲಿದೀಯಯ್ಯಾ, ಇವರನ್ನ ಒಳಕ್ಕೆ ಕರೆದು ಕೊಡು ಹೋಗೋ, ಅಲ್ಲಿ ಬೆಂಚ್ ಮೇಲೆ ಕುಳಿತುಕೊಂಡಿರಿ'', ಅಂತ ಇನ್ಸ್‍ಪೆಕ್ಟರ್ ನಾಟಕದ ಈ ಅಂಕದ ಪರದೆಯನ್ನ ಎಳೆದರು.</p>
<p>* * *</p>
<p>ಎಲ್ಲಾ ಪೊಲೀಸ್ ಇನ್ಸ್‍ಪೆಕ್ಟರ್‍ಗಳೂ ಇದೇ ರೀತಿ, ತಮ್ಮ ಹತ್ತಿರ ಬಂದ ಕೇಸ್‍ಗಳನ್ನ ತಾವೇ ವಿಲೇವಾರಿ ಮಾಡಿಬಿಡ್ತಾರೆ ಎಂದಲ್ಲ. ಈ ಸ್ಟೇಷನ್‍ನ ಕ್ರೈಮ್ ಬ್ರಾಂಚ್ ಇನ್ಸ್‍ಪೆಕ್ಟರ್ ಮಾತ್ರಾ ಬೇರೆಯವರಿಗಿಂತ ಸ್ವಲ್ಪ ವಿಭಿನ್ನ ಅಂತ ನಾನು ಹಿಂದೆಯೇ ಹೇಳಿದೆನಲ್ಲಾ. ಕಾನೂನಿನ ಚೌಕಟ್ಟಿನೊಳಗೆ, ತನಗೆ ದೊರೆತ ಪುರಾವೆಗಳ ಆಧಾರದ ಮೇಲೆ, ತನ್ನ ಇಷ್ಟು ವರ್ಷಗಳ ಪೊಲೀಸ್ ಕೆಲಸದ ಅನುಭವದ ಬಲದ ಮೇಲೆ, ತನ್ನ ಅಧಿಕಾರದ ಸರಹದ್ದಿನೊಳಗೆ ಸರಿ-ತಪ್ಪು ಯಾವುದೂ ಅಂತ ನಿರ್ಧಾರ ಮಾಡಿ, ತಾನೇ ನಿರ್ಣಯ ತೆಗೆದುಕೊಳ್ಳೋ ಸ್ವಭಾವ ಈ ಇನ್ಸ್‍ಪೆಕ್ಟರ್‍ದು. ಎಲ್ಲೋ ಕೆಲವರು ಮಾತ್ರಾ ಹೀಗಿರ್ತಾರಂತೆ.</p>
<p>ಕೆಲವು ಬಾರಿ ಗದರಿಸಿ, ಹೆದರಿಸಿ ಕಳಿಸಿ ಬಿಡುತ್ತಿದ್ದರಂತೆ; ಕೆಲವು ಬಾರಿ ಮುಚ್ಚಳಿಕೆ ಬರೆಸಿಕೊಂಡು, ''ತಿಳೀದೇ ಮಾಡಿಬಿಟ್ಟೆವು; ಇನ್ನುಮೇಲೆ ಇಂಥಾ ತಪ್ಪು ಮಾಡೋದಿಲ್ಲಾ'' ಅಂತ ಪಾರ್ಟಿ ಅಥವಾ ಎರಡೂ ಪಾರ್ಟಿಗಳ ಹತ್ತಿರ ಮಾತು</p>
</h೬>
<p>೮೪<br /><em>ತಿರುಗಾಟ<br />ತಿರುಗಾಟ</em><br />೮೫</p>
<p><h೬>ಬರೆಸಿಕೊಂಡು ಹೊರಗೆ ಕಳಿಸಿ ಬಿಡುತ್ತಿದ್ದರಂತೆ; ಪೊಲೀಸ್ ಕಂಪ್ಲೈಂಟ್ ಫೈಲ್ ಮಾಡಿಕೊಂಡಿದ್ದರೂ, ''ಏನಾದರೂ ರಾಜಿ ಆಗೋದಾದರೆ, ಇಲ್ಲೇ ಮಾಡಿಕೊಂಡು ಬಿಡಿ, ಯಾಕೆ ಕೋರ್ಟು ಕಛೇರಿ ಅಂತ ಅಲೆದು, ಲಾಯರ್‍ಗಳಿಗೆ ವೃಥಾ ಹಣ ಸುರಿದು, ತಲೆ ಬೋಳಿಸ್‍ಕೊಳ್ತೀರಿ, ಇಂಥಾ ಚಿಕ್ಕ ಪುಟ್ಟಾ ವಿಚಾರಗಳಿಗೆ'' ಅಂತ ಇಬ್ಬರಿಗೂ ಸರಿಯಾಗಿ ಬೈದು, ಬುದ್ಧಿ ಹೇಳಿ, ಆ ಕಂಪ್ಲೈಂಟ್ ಮೇಲೆ, ''ಹೀಗೆ ಸ್ವ-ಸಂತೋಷದಿಂದ ರಾಜಿ ಆಗಿದ್ದೇವೆ; ಮುಂದೆ ಏನೂ ಕ್ರಮ ಕೈಗೊಳ್ಳಬೇಕಾಗಿಲ್ಲ'' ಅಂತ ಷರಾ ಸರಿಯಾಗಿ ಬರೆಸಿಕೊಂಡು, ಸಾಕ್ಷಿ ಸಮೇತ ಎರಡೂ ಪಾರ್ಟಿಗಳ ರುಜುಹಾಕಿಸಿಕೊಂಡು ಹೊರಗೆ ಕಳಿಸಿಬಿಡುತ್ತಿದ್ದರಂತೆ; ಮಿತಿ ಮೀರಿದ ಕೇಸ್‍ಗಳಿಗೆ ಮಾತ್ರಾ ಮುಲಾಜೇನೂ ಇಲ್ಲದೆ ಸಖತ್ ಸ್ಟ್ರಿಕ್ಟ್ ಆಗಿ ಸಹ ಇರುತ್ತಿದ್ದರಂತೆ''- ಇದೆಲ್ಲಾ ಜನಜನಿತವಾದ ಕತೆಗಳು.ಇದನ್ನೆಲ್ಲಾ ಕೇಳಿದ್ದ ನಾನು, ನನಗೆ ಏನೂ ಅನ್ಯಾಯ ಆಗದೆ ಇರಬಹುದು, ಆದರೆ ಯಾವಾಗಪ್ಪಾ ಈ ನರಕಸದೃಶ ಅವಮಾನದಿಂದ ಬಿಡುಗಡೆ- ಅಂತ ಯೋಚಿಸುತ್ತಾ ಪೊಲೀಸ್ ಸ್ಟೇಷನ್ ಒಳಗೆ ಕುಳಿತಿದ್ದೆ.</p>
<p>ಸುಮಾರು ಹತ್ತೂವರೆ ಆಗಿರಬಹುದು. ಆ ಇನ್ಸ್‍ಪೆಕ್ಟರ್ ತಮ್ಮ ರೂಮಿಗೆ ನನ್ನನ್ನ ಬರಹೇಳಿದರು. ಕಾನ್ಸ್‍ಟೇಬಲ್ ನಾಗರಾಜ ನನ್ನನ್ನ ಕರೆದುಕೊಂಡು ಹೋದ. ರೂಮಿನಲ್ಲಿ ಒಂದು ಕಡೆ ಮೂಲೆಯಲ್ಲಿ ಗೋಪಾಲ ನಿಂತಿದ್ದ. ಅವನು ಬಂದು, ಆಗಲೇ ಸ್ವಲ್ಪ ಹೊತ್ತಾಗಿರಬೇಕು ಅಂತ ನಾನು ಊಹಿಸಿದೆ. ಮುಖ ಗಂಟು ಹಾಕಿಕೊಂಡು ಇದ್ದ, ನನ್ನನ್ನು ನೋಡಿದ ಕೂಡಲೇ, ''ಯಾಕಯ್ಯಾ, ನನ್ನ ಮೋಟಾರ್ ಬೈಕ್ ಕದ್ದು ಕೊಂಡು ಹೋದೆ? ಪರಿಚಯಸ್ಥ ಅಂದರೆ ಹೀಗೇನಾ ನನಗೆ ದ್ರೋಹ ಮಾಡೋದು? ಬೇಕಿದ್ದರೆ ಕೇಳಬೇಕಾಗಿತ್ತು. ನನಗೆ ಎಷ್ಟೇ ಕಷ್ಟ ಆಗಿದ್ದರೂ, ಒಂಡೆರಡು ದಿನಕ್ಕೆ ಬೇಕೂ ಅಂತ ಇದ್ದರೆ, ನಾನೇ ಕೊಡ್ತಾ ಇದ್ದೆ.'' ಅಂತ ಏನೇನೋ ಹೇಳೋದಕ್ಕೆ ಪ್ರಾರಂಭ ಮಾಡಿದ.</p>
<p>ನಾನು ''ಎಲಾ ಬಡ್ಡೀಮಗನೇ!'' ಅಂತ ಉತ್ತರಿಸಲು ಇನ್ನೇನು ಹೇಳ ತೊಡಗಿದೆ, ಅಷ್ಟರಲ್ಲಿ ಮಧ್ಯದಲ್ಲಿ ಇನ್ಸ್‍ಪೆಕ್ಟರ್ ನಮ್ಮಿಬ್ಬರನ್ನೂ ತಡೆದು, ''ಇಬ್ಬರೂ ಸುಮ್ಮನಿರಿ. ನಾನು ಹೇಳೋವರಗೂ ನೀವಿಬ್ಬರೂ ಯಾರೂ ಏನೂ ಮಾತನಾಡಬಾರದು'' ಎಂದು ಗದರಿಸಿದರು. ಅಷ್ಟರಲ್ಲಿ ಹೊರಗಡೆ ಸ್ವಲ್ಪ ಗದ್ದಲವಾಯಿತು. ''ಒಳಗಡೆ ಇನ್ಸ್‍ಪೆಕ್ಟರ್ ವಿಚಾರಣೆ ಮಾಡ್ತಾ ಇದ್ದಾರಮ್ಮ. ನೀವು ಹೀಗೆ ಅವರ ಪರ್ಮಿಷನ್ ಇಲ್ಲದೆ ನುಗ್ಗ ಬಾರದಮ್ಮ'' ಅಂತ ಯಾರೋ ಯಾರಿಗೋ ಹೇಳುತ್ತಿರುವುದು ಕೇಳಿಸಿತು. ಸುನಂದಾ ಇನ್ನು ಯಾರೋ ಒಬ್ಬರು ಹೆಂಗಸರ ಜೊತೆ ಇನ್ಸ್‍ಪೆಕ್ಟರ್ ರೂಮಿನೊಳಗೆ ಪ್ರವೇಶಿಸಿದಳು.</p>
<p>ಇನ್ಸ್‍ಪೆಕ್ಟರ್ ಎದ್ದು ನಿಂತು, ''ಬನ್ನಿ, ಬನ್ನಿ, ಪುಷ್ಪಾ ಅವರೆ. ಏನು ಇಷ್ಟು ದೂರ ಬಂದಿರಿ? ಕುಳಿತುಕೊಳ್ಳಿ. ಸ್ವಲ್ಪ ಯಾವುದೋ ಕೇಸ್‍ಉ, ವಿಚಾರಿಸ್ತಾ ಇದೀನಿ; ಸ್ವಲ್ಪ ಟೈಂ ಆಗಬಹುದು. ಪರವಾಗಿಲ್ಲ ತಾನೆ? ಕುಳಿತುಕೊಳ್ಳಿ'' ಅಂತ ಸುನಂದಾಗಿಂತ ಮುಂಚೆ ಬಂದ ಆ ಮಹಿಳೆಯನ್ನ ಉದ್ದೇಶಿಸಿ ಇನ್ಸ್‍ಪೆಕ್ಟರ್ ಹೇಳಿದರು.</p>
<p>''ನಮಸ್ಕಾರ, ನಾನು ಸುನಂದಾ ಜೊತೆ ಬಂದಿದ್ದೀನಿ. ಅವರದ್ದೇ ಇರಬೇಕು, ನೀವು ಹೇಳ್ತಿರೋ ಕೇಸು. ನನಗೆ ಗೊತ್ತಿರೋದನ್ನ ಹೇಳ್ತೀನಿ. ನಿಮಗೆ ಅನುಕೂಲ ಆಗೋದಾದರೆ, ನನಗೆ ಸಂತೋಷ'', ಅಂತ ಪುಷ್ಪಾ ಹೇಳಿದರು. ಪುಷ್ಪಾ ಅವರನ್ನ ಕಂಡ ಕೂಡಲೇ ಬೆಚ್ಚಿ ಬಿದ್ದ ಗೋಪಾಲನ ಮುಖ ಕಪ್ಪಿಟ್ಟಿದ್ದನ್ನ ನಾನು ಗಮನಿಸಿದೆ.</p>
<p>''ನಮಸ್ಕಾರ'', ಅಂತ ಕ್ಷೀಣ ಸ್ವರದಲ್ಲಿ ಅವನು ಪುಷ್ಪಾ ಅವರಿಗೆ ಹೇಳಿದ್ದು ಅವರಿಗೆ ಕೇಳಿಸಿತೋ ಬಿಟ್ಟಿತೋ ಗೊತ್ತಿಲ್ಲ. ಇನ್ಸ್‍ಪೆಕ್ಟರ್ ''ನೀವೂ ಕುಳಿತು ಕೊಳ್ಳೀಮ್ಮಾ'' ಅಂದಾಗ, ಸುನಂದಾಗೂ ಒಂದು ಕುರ್ಚಿ ಸಿಕ್ಕಿತು.</p>
<p>''ಏನೂ ಅಂದುಕೋಬೇಡಿ, ಇವತ್ತು ಶನಿವಾರ. ಬಹಳ ಬಿಜಿ಼ ದಿನ. ನಾನು ಬೇಗ ಬ್ಯಾಂಕ್‍ಗೆ ಹಿಂತಿರುಗಬೇಕು. ಸುನಂದಾ, ನನ್ನ ಮಗಳು ಓದ್ತಾ ಇದ್ದಾಳಲ್ಲಾ ಆ ಸ್ಕೂಲಿನ ಟೀಚರ್ರು. ಮಗಳ ಉಪಾಧ್ಯಾಯಿನಿ ಅನ್ನೋದಕ್ಕಿಂತ ನನ್ನ ಗೆಳತಿ ಇವಳು. ನಾವಿಬ್ಬರೂ ಎಷ್ಟು ಕ್ಲೋಸ್ ಅನ್ನೋದನ್ನ ಇನ್ನೊಂದು ದಿನ ಹೇಳ್ತೀನಿ, ಈಗ ಬೇಡ. ಸುನಂದಾ ಕರೆದಳು, ಬೇಗ ಬಂದು ಬಿಡ್ತೀನಿ ಅಂತ ಅಸಿಸ್ಟೆಂಟ್ ಮ್ಯಾನೇಜರ್‍ಗೆ ಹೇಳಿ ಬಂದಿದೀನಿ'' ಅಂತ ಒಂದೇ ಉಸಿರಿನಲ್ಲಿ ಪುಷ್ಪಾ ತನ್ನ ಪರಿಚಯವನ್ನ ನಮ್ಮೆಲ್ಲರಿಗೂ ಮಾಡಿಕೊಟ್ಟರು, ಮತ್ತು ತಾವು ಬಂದ ಉದ್ದೇಶವನ್ನ ಬೇಗ ತಿಳಿಸಿಬಿಟ್ಟರು.</p>
<p>ಸುನಂದಾ ಬ್ಯಾಂಕ್‍ನಿಂದ ಬೌನ್ಸ್ ಆಗಿ ಬಂದ ಚೆಕ್ಕನ್ನೂ, ಬ್ಯಾಂಕಿನವರು ಕಳಿಸಿದ 'ಅಕೌಂಟ್‍ನಲ್ಲಿ ಹಣವಿಲ್ಲ' ಕಾಗದವನ್ನೂ ಮತ್ತೆ ಪರ್ಸಿನಿಂದ ಮತ್ತೆ ಹೊರ ತೆಗೆದಳು.</p>
<p>ಅಕೌಂಟಿನಲ್ಲಿ ಹಣವಿಲ್ಲದೆ ಇದ್ದರೂ ಚೆಕ್ ಬರೆದು ಬೇರೆಯವರಿಗೆ ಹೀಗೆ ಕೊಡುವುದೂ, ಅದು ಬೌನ್ಸ್ ಆಗುವುದೂ ಅಪರೂಪವೇನಲ್ಲ. ಪಾಸ್ ಬುಕ್ ಎಂಟ್ರಿ ಅಪ್ ಡೇಟ್ ಮಾಡಿಸಿಟ್ಟುಕೊಂಡಿರದೆ, ಹಣ ಸಾಕಷ್ಟು ಇದೆ ಅನ್ನೋ ಭಾವನೆಯಿಂದ ಕೆಲವರು ಚೆಕ್ ಬರೆದು ಬಿಟ್ಟಿರುತ್ತಾರೆ. ಇದು ತಪ್ಪು. ಯಾವುದೋ ಡೆಪಾಸಿಟ್ ಮಾಡಿದ ಹಣ ಅಷ್ಟರೊಳಗೆ ಅಕೌಂಟಿಗೆ ಬಂದಿರುತ್ತೆ ಅಂತ ಭರವಸೆ ಇಟ್ಟುಕೊಂಡು ಕೆಲವರು ಮೊದಲೇ ಚೆಕ್ ಬರೆದು ಕೊಟ್ಟುಬಿಡೋದೂ ಉಂಟು. ಇದೂ ತಪ್ಪೇ. ಇಂತಹ ಪೇಚಾಟದ ಪ್ರಸಂಗಗಳಿಂದ ತಪ್ಪಿಸಿಕೊಳ್ಳೋಕ್ಕೇನೇ ಬ್ಯಾಂಕಿನವರು ನಾವು ವ್ಯಾಪಾರಸ್ಥರಿಗೆ ಓವರ್ ಡ್ರಾಫ್ಟ್ ಫೆಸಿಲಿಟಿಯನ್ನ ಇಟ್ಟಿರುತ್ತೇವೆ. ಅದನ್ನ ಅವರುಗಳು ಪಡೆದುಕೊಳ್ಳಬಹುದು.</p>
</h೬>
<p>೮೬<br /><em>ತಿರುಗಾಟ<br />ತಿರುಗಾಟ</em><br />೮೭</p>
<p><h೬>ಒಂದು ಸಲ ಹಿಂತಿರುಗಿಸಿದ ಚೆಕ್ಕನ್ನ, ಕೊಟ್ಟವರನ್ನ ಮತ್ತೆ ಕೇಳಿ ಖಚಿತ ಪಡಿಸಿಕೊಂಡು, ಇನ್ನೊಮ್ಮೆ ಮತ್ತೆ ಡೆಪಾಸಿಟ್ ಮಾಡುವ ಸೌಲಭ್ಯವನ್ನೂ ಸಹ ನಮ್ಮಂಥ ಕೆಲವು ಬ್ಯಾಂಕಿನವರು ಒದಗಿಸಿ ಕೊಡ್ತಾರೆ. ''ಆದರೆ, ಅಕೌಂಟಿನಲ್ಲಿ ದುಡ್ಡು ಏನೂ ಇಲ್ಲದೆ, ದುರುದ್ದೇಶಪೂರ್ವಕ ಆ ದುಡ್ಡಿಗೆ ಚೆಕ್ಕನ್ನ ಬೇರೆಯವರಿಗೆ ಬರೆದು ಕೊಡೋದು ಕಾನೂನಿನ ಪ್ರಕಾರ ಶಿಕ್ಷಾರ್ಹ ಅಪರಾಧ. ಪೊಲೀಸ್ ಇನ್ಸ್‍ಪೆಕ್ಟರ್ ನಿಮಗೆ ಇದು ಚೆನ್ನಾಗೇ ಗೊತ್ತು.'' ಅಂತ ಹೇಳಿ ಪುಷ್ಪಾ ಮುಗುಳು ನಕ್ಕರು.ಅವರು ಮುಂದುವರೆದು, ''ಇನ್ನೊಂದು ವಿಚಾರ. ಯಾವುದೇ ಚೆಕ್ ಡೆಪಾಸಿಟ್‍ಗೋ ಕ್ಯಾಷ್‍ಗೋ ನಮ್ಮ ಹತ್ತಿರ ಬರಲಿ, ನಾವು ಪ್ರತಿಯೊಂದರ ರುಜುವನ್ನೂ ವೆರಿಫೈ ಮಾಡದೇ ವಿಲೇವಾರಿ ಮಾಡೋಲ್ಲ. ಅದರಲ್ಲೂ ಬೌನ್ಸ್ ಆಗೋ ಚೆಕ್‍ಗಳ ಸಿಗ್ನೇಚರ್‍ಗಳನ್ನಂತೂ ನಾವು ಎರಡು ಮೂರು ಸಲ ವೆರಿಫೈ ಮಾಡದೇ ಬಿಡೋಲ್ಲ. ಅಂಥವು ಬೇರೆಯವರು ತಂದ ಸೆಲ್ಫ್ ಚೆಕ್ಕೋ, ಬೇರರ್ ಚೆಕ್ಕೋ, ಯಾರು ಬೇಕಾದರೂ ಕ್ಯಾಷ್ ಮಾಡಿಸಿಕೊಳ್ಳಬಹುದಾದ ಹಾಟ್ ಚೆಕ್ಕೋ ಆಗಿದ್ದು, ಅಕೌಂಟ್‍ನಲ್ಲಿ ಹಣವೇ ಇಲ್ಲ ಅಂತ ಆಗಿ, ಅನುಮಾನ ಬಂದರೆ, ನಾವೇ ಕೂಡಲೇ ಪೊಲೀಸ್‍ನವರಿಗೆ ತಿಳಿಸಿ ಬಿಡುವುದೂ ಉಂಟು,'' ಅಂತ ಪುಷ್ಪಾ ಹೇಳುತ್ತಿದ್ದಾಗ ನಾವೆಲ್ಲ ಗಮನವಿಟ್ಟು ಕೇಳುತ್ತಾ ಇದ್ದೆವು.</p>
<p>''ಅಂದರೆ, ಈ ಬೌನ್ಸ್ ಆದ ಚೆಕ್ಕಿನ ರುಜೂನ ನೀವು ಕೂಲಂಕಷವಾಗಿ ಪರಿಶೀಲಿಸಿದ್ದೀರಿ ಅಂದ ಹಾಗಾಯಿತು,'' ಇನ್ಸ್‍ಪೆಕ್ಟರ್ ಮುಖ್ಯವಾದ ಅಂಶವನ್ನ ಕೇಳಿದರು.</p>
<p>ಹೌದು, ಅದನ್ನೇ ನಾನು ಹೇಳಿದ್ದು. ಈ ಬೌನ್ಸ್ ಆದ ಚೆಕ್‍ನ ಮೇಲೆ ಇರೋ ಸಿಗ್ನೇಚರ್‍ಉ ಅಕೌಂಟ್ ಹೋಲ್ಡರ್‍ದೇ. ನಾನೇ ವೆರಿಫೈ ಮಾಡಿದ್ದೂ ಸಹ ನನಗೆ ಇನ್ನೂ ಜ್ಞಾಪಕ ಇದೆ.. ..'', ಎಂದು ಪುಷ್ಪಾ ಅನ್ನುತ್ತಿದ್ದಾಗ, ಇನ್ಸ್‍ಪೆಕ್ಟರ್ ಮಧ್ಯೆ ಬಾಯಿ ಹಾಕಿ,</p>
<p>ನಿಮ್ಮ ಬ್ಯಾಂಕಿನಲ್ಲಿ ನೀವು ಎಷ್ಟೊಂದು ಬಿಜಿ಼; ಹಾಗಿದ್ದರೂ ಇದನ್ನ ನೀವು ಇನ್ನೂ ಜ್ಞಾಪಕ ಇಟ್ಟುಕೊಂಡಿದ್ದೀರಿ ಅನ್ನೋದು ಆಶ್ಚರ್ಯವೇ. ಬಹುಶಃ ನಿಮ್ಮ ಸ್ನೇಹಿತರ ಯಜಮಾನರು ಡೆಪಾಸಿಟ್ ಮಾಡಿದ್ದು ಅನ್ನೋ ಕಾರಣಕ್ಕೆ ಇರಬಹುದೂ'' ಅಂತ ಅಂದರು.</p>
<p>ಅದಕ್ಕಲ್ಲ. ಬೇರೆ ಕಾರಣಕ್ಕೆ. ಈ ಎಂ. ಕೆ. ಗೋಪಾಲ ಅವರ ಇನ್ನೂ ನಾಲ್ಕೈದು ಚೆಕ್‍ಗಳು, ಬೇರೆ ಬೇರೆಯವರು ತಮ್ಮ ತಮ್ಮ ಅಕೌಂಟಿಗೆ ಡೆಪಾಸಿಟ್ ಮಾಡಿಕೊಂಡು, ಬೇರೆ ಬೇರೆ ಬ್ಯಾಂಕ್ ಮುಖಾಂತರ ಕಳಿಸಿದ್ದರಲ್ಲಾ ಅವೂ, ಇವರ ಅಕೌಂಟಿನಲ್ಲಿ<br />ದುಡ್ಡಿಲ್ಲದೇ ಆ ಚೆಕ್‍ಗಳೂ ಸಹ ಒಂದಾದಮೇಲೆ ಒಂದರಂತೆ ಆ ವಾರದಲ್ಲೇ ಬೌನ್ಸ್ ಅಗಿದ್ದವಲ್ಲ ಆ ಕಾರಣಕ್ಕೆ.'' ಅಂತ ಬ್ಯಾಂಕ್ ಮ್ಯಾನೇಜರ್ ಪುಷ್ಪಾ ಹೇಳಿದಾಗ, ಅಲ್ಲಿ ಒಂದು ಮಿನಿ ಬಾಂಬನ್ನೇ ಅವರು ಎಸೆದಂತಾಯ್ತು.</p>
<p>''ತುಂಬಾ ಥ್ಯಾಂಕ್ಸ್, ಪುಷ್ಪಾ ಅವರೇ. ನೀವಿನ್ನು ಹೊರಡಿ. ನನಗೆ ಬೇಕಾದ ಇನ್ಫರ್ಮೇಷನ್ ಎಲ್ಲಾ ನೀವು ಒದಗಿಸಿಕೊಟ್ಟಿರಿ. ಇನ್ನೇನಾದರೂ ವಿವರ ಬೇಕಾಗಿದ್ದರೆ, ನಾನೇ ಬರ್ತೇನೆ, ಇಲ್ಲ ನಮ್ಮ ಸ್ಟೇಷನ್‍ನಿಂದ ಇನ್ಯಾರನಾದರೂ ಕಳಿಸ್ತೇನೆ. ಥ್ಯಾಂಕ್ಸ್,'' ಅಂತ ಇನ್ಸ್‍ಪೆಕ್ಟರ್ ಹೇಳಿದರು.</p>
<p>ಪುಷ್ಪಾ ಮತ್ತು ಸುನಂದಾ ಇಬ್ಬರೂ ಎದ್ದು ನಿಂತರು. ನಮಸ್ಕರಿಸಿ, ಹೊರನಡೆದ ಪುಷ್ಪಾ ಅವರನ್ನ ಸ್ಟೇಷನ್‍ನ ಹೊರಬಾಗಿಲಿನವರೆಗೆ ಹೋಗಿ ಸುನಂದಾ ಕಳುಹಿಸಿದಳು ಅಂತ ಕಾಣುತ್ತೆ, ಪುನ: ಒಳಬಂದಳು. ಈಗ ನೇರವಾಗಿ ತಾನೇ ಇನ್ಸ್‍ಪೆಕ್ಟರ್ ಮುಂದೆ, ಹಿಂದೆ ಕುಳಿತಿದ್ದ ಕುರ್ಚಿಯಲ್ಲಿ ಕುಳಿತಳು.</p>
<p>ಅಲ್ಲಿದ್ದ ಸ್ಮಶಾನ ಮೌನವನ್ನು ಮುರಿದವನು, ಗೋಪಾಲ್. ''ನನ್ನ ಮೋಟಾರ್ ಬೈಕ್ ಕಳುವಾಗಿದ್ದು ನಿಜ, ಈಗ ಅದು ಸಿಕ್ಕಿದೆಯಲ್ಲಾ, ನನಗೆ ಕೊಡಿಸಿ ಬಿಡಿ, ಅಷ್ಟೇ ಸಾಕು, ನಾನು ಮನೆಗೆ ಹೋಗ್ತೇನೆ. ಬೇರೆದೆಲ್ಲಾ ಆಮೇಲೆ ನೋಡಿಕೊಳ್ಳೋಣ.''</p>
<p>''ಅದು ಕಳುವಾಗೇ ಇಲ್ಲ. ನೀನೇ ಗಾಡೀನ ಇವನಿಗೆ ಕೊಟ್ಟು, ಅವರು ಕೊಟ್ಟ ದುಡ್ಡನ್ನ ವಾಪಸ್ ಕೊಡೋವರೆಗೆ ಅದನ್ನ ಇಟ್ಟುಕೊಂಡಿರೋಕೆ ಹೇಳಿ, ಈಗ ಸುಳ್ಳು ಸುಳ್ಳೇ ಕಂಪ್ಲೈಂಟ್ ಕೊಟ್ಟು, ಇವರಿಗೆ ಅವಮಾನ ಮಾಡಿದೀಯಾ ಅಂತ ಇವರು ಹೇಳ್ತಾರಲ್ಲಯ್ಯಾ, ಗೋಪಾಲ್, ಇದಕ್ಕೇನು ಹೇಳ್ತೀಯಾ ನೀನು?'' ಎಂದರು, ಇನ್ಸ್‍ಪೆಕ್ಟರ್.</p>
<p>''ಅದೆಲ್ಲಾ ಸುಳ್ಳು, ಸಾರ್. ಇವನಿಗೆ ಕೊಡಬೇಕಾದ ಚಿಕ್ಕ ಪುಟ್ಟ ಕೈಸಾಲನೆಲ್ಲಾ ಯಾವಾಗಲೋ ಹಿಂದೇನೇ ತೀರಿಸಿಬಿಟ್ಟಿದೀನಿ. ಏನೂ ಬಾಕಿ ಇಲ್ಲ. ಹಾಗೆ ಇವನು ಹೇಳೋ ಹಾಗೆ ತೊಗೊಂಡಿದ್ದರೆ, ಅದಕ್ಕೆ ಏನಾದರೂ ಕಾಗದ ಪತ್ರ ಇದ್ರೆ ತೋರಿಸ್ಲಿ. ಅದೊಂದೇ ಅಲ್ಲ. ನಾನು ಕೈಚೀಲ ಅವತ್ತು ಕಳೆದು ಕೊಂಡದ್ದು ಇವನ ಆಟೋರಿಕ್ಷದಲ್ಲಿ ಕುಳಿತು ಹೋದಾಗಲೇ. ಒಡವೆಗಳು ಇದ್ದದ್ದು ಆ ಕೈಚೀಲದಲ್ಲೇ. ಇನ್ನೂ ಸಿಕ್ಕಿಲ್ಲ. ಅವತ್ತೇ ಕಂಪ್ಲೈಂಟೂ ಸಹ ಕೊಟ್ಟಿದ್ದೀನಿ. ನನ್ನ ಹತ್ತಿರ ಕಾಪಿ ಇದೆ,'' ಎಂದ ಗೋಪಾಲ.</p>
<p>''ಥೂ ನಿನ್ನ. ಎಷ್ಟೊಂದು ಸುಳ್ಳು ಬೊಗಳ್ತೀಯಲ್ಲಾ .. ..'', ಎಂದು ನಾನು ಗೋಪಾಲನ ಕಡೆ ನುಗ್ಗ ತೊಡಗಿದಾಗ, ಗೋಪಾಲನೂ ಕೈಯೆತ್ತಿದ. ಇನ್ಸ್‍ಪೆಕ್ಟರ್ ನನ್ನನ್ನು ತಡೆದು, ''ಒಂದು ಹೆಜ್ಜೆ ಮುಂದೆ ಇಟ್ಟರೆ ಹುಷಾರ್! ಏನಂದುಕೊಂಡು ಬಿಟ್ಟಿದ್ದೀರಿ, ಇಬ್ಬರೂ? ಇದು ಪೊಲೀಸ್ ಸ್ಟೇಷನ್‍ಉ. ಕುಸ್ತಿ ಅಖಾಡಾ ಅಲ್ಲ.</p>
</h೬>
<p>೮೮<br /><em>ತಿರುಗಾಟ<br />ತಿರುಗಾಟ</em><br />೮೯</p>
<p><h೬>ಇಬ್ಬರನ್ನೂ ಒಳಗೆ ಹಾಕಿ ಬಿಡ್ತೇನೆ ನೋಡ್ರಿ!'' ಅಂತ ಗರ್ಜಿಸಿದರು. ಆಗ ಸುನಂದಾ ಎದ್ದು ನಿಂತು, ತನ್ನ ದೊಡ್ಡ ಪರ್ಸ್‍ನಿಂದ ಏನನ್ನೋ ಹೊರತೆಗೆಯಲು ತೊಡಗಿದಳು.''ಇಲ್ಲಿ ನೋಡಿ, ಇನ್ಸ್‍ಪೆಕ್ಟರ್, ಇದು ನಮ್ಮ ಯಜಮಾನರು ದಿನಾ ಬರೆದಿಟ್ಟಿರುವ ಈ ವರ್ಷದ ಡೈರಿ. ಈ ದಿನಚರಿಯನ್ನ ಸ್ವಲ್ಪ ಓದಿ ನೋಡಿ,'' ಎಂದಳು ಸುನಂದಾ, ನನ್ನ ಡೈರಿಯನ್ನ ಇನ್ಸ್‍ಪೆಕ್ಟರ್ ಕೈಯಲ್ಲಿಡುತ್ತಾ.</p>
<p>''ಪ್ರತಿ ದಿನಾ ಮಲಗುವ ಮುನ್ನ ನಮ್ಮ ಯಜಮಾನರಿಗೆ ಡೈರಿ ಬರೆಯೋ ಅಭ್ಯಾಸ. ಸ್ವಲ್ಪ ಸ್ವಂತದ್ದು ಖಾಸಗೀ ವಿಷಯಗಳನ್ನ ಇದರಲ್ಲಿ ಬರೆದ್ದಿದ್ದಾರೆ, ನಿಜ. ನೀವು ಕಣ್ಣಾಡಿಸಿದರೆ ಏನೂ ಪರವಾಗಿಲ್ಲ. ಜೋರಾಗಿ ಓದೋದು ಬೇಡ, ಅಷ್ಟೆ. ಎಲ್ಲಾ ನೋಡೋದೂ ಏನೂ ಬೇಡ. ನಾನು ಪೇಪರ್ ಕ್ಲಿಪ್ ಹಾಕಿದ್ದೀನಲ್ಲ ಆ ದಿನಗಳ ಪುಟಗಳನ್ನ ಮಾತ್ರ ಬಿಡದೇ ಓದಿ. ಪ್ಲೀಸ್, ಓದಿರಿ'', ಎಂದಳು ಸುನಂದಾ.</p>
<p>ಜನವರಿ ೧೩. ಗೋಪಾಲ್ ನಮ್ಮ ಮನೆಗೆ ಬಂದದ್ದು; ಇವರು ಅವನಿಗೋಸ್ಕರ ಸಾಲಮಾಡುವ ಸಲುವಾಗಿ ಮನೆ ಮನೆ ಅಲೆದದ್ದು; ಸಾಲ ಮಾಡಿ, ಹತ್ತುಸಾವಿರ ರೂಪಾಯಿ ತಂದು ಗೋಪಾಲ್‍ಗೆ ಕೊಟ್ಟದ್ದು; ನಮ್ಮ ಯಜಮಾನರು ಮನೆಗೆ ಬರೋವರೆಗೂ ಕಾದು ಕುಳಿತ ಗೋಪಾಲ್‍ಗೆ ನಾನು ನಮ್ಮ ಮನೆಯಲ್ಲಿದ್ದ ಎಲ್ಲಾ ಒಡವೆಗಳನ್ನ ತಂದು ತೋರಿಸಿದ್ದು, ಅವರ ಹೆಂಡತಿಗೂ ಅದೇ ಥರಾ ಒಡವೆ ಮಾಡಿಸಬೇಕು ಅಂತ ಹೇಳಿದ್ದಕ್ಕೆ- ಇದೆಲ್ಲಾ ಅಲ್ಲಿ ಬರೆದಿದ್ದಾರೆ ನೋಡಿ.</p>
<p>ಜನವರಿ ಮೂವತ್ತು. ಬರೆದಿದ್ದಾರೆ ನೋಡಿ, ಹುಡುಕಿಕೊಂಡು ಹೋದೆ, ಎಲ್ಲೂ ಗೋಪಾಲ್ ಸಿಗ್ತಾ ಇಲ್ಲ. ಮನೇಲೂ ಇಲ್ಲ; ಅಂಗಡೀನೂ ಬಂದ್ ಆಗಿದೆ. .. .. ..</p>
<p>ಫೆಬ್ರವರಿ ಹತ್ತು. ಗೋಪಾಲ್ ಎಲ್ಲಿ ಹೋದನೋ ಗೊತ್ತಿಲ್ಲ. ನಮ್ಮ ಒಡವೆಗಳನ್ನ ಗಿರವಿ ಇಟ್ಟೆವು, ಸ್ವಲ್ಪ ಸಾಲ ತೀರಿಸಿದೆವು.. .. ..</p>
<p>ಫೆಬ್ರವರಿ ಇಪ್ಪತ್ತೈದು. ಸುನಂದಾಳ ಚಿನ್ನದ ಬಳೆಗಳನ್ನ ಮಾರಬೇಕಾಯಿತು. ಗೋಪಾಲ್‍ಗೋಸ್ಕರ ಮಾಡಿದ ಎಲ್ಲಾ ಸಾಲವನ್ನ ಅಂತೂ ಇಂತೂ ತೀರಿಸಿದ್ದಾಯಿತು. ಆದರೆ, ಗಿರಿವಿ ಇಟ್ಟಿದ್ದನ್ನೆಲ್ಲ ಬಿಡಿಸಿಕೊಂಡು ಮನೆಗೆ ಹಿಂದಕ್ಕೆ ತರಲು ಇನ್ನೂ ಆಗಿಲ್ಲ. ಗೋಪಾಲ್ ಪರಾರಿಯಾಗಿ ಹೋಗಿರೋದು ಹೆಚ್ಚೂ ಕಡಿಮೆ ಖಚಿತ.. .. ..</p>
<p>ಏಪ್ರಿಲ್ ಏಳು. ಅಕಸ್ಮಾತ್ ಗೋಪಾಲನ ಅಂಗಡೀ ಕಡೆ ಯಾತಕ್ಕೋ ಹೋಗಿದ್ದೆ. ತೆಗೆದಿತ್ತು. ಆಶ್ಚರ್ಯ ಆಯಿತು. ಕೊಡಬೇಕಾದ ಆ ಹತ್ತುಸಾವಿರ ರೂಪಾಯಿಗೆ ತನ್ನ ಬ್ಯಾಂಕಿನ ಒಂದು ಕ್ರಾಸಡ್ ಚೆಕ್ ಕೊಟ್ಟಿದಾನೆ, ಒಂದು ವಾರ ಬಿಟ್ಟು ಹಾಕಬೇಕಂತೆ..</p>
<p>ಏಪ್ರಿಲ್ ಹದಿಮೂರು. ಗೋಪಾಲ ಕೊಟ್ಟ ಚೆಕ್ಕನ್ನ ಡಿಪಾಸಿಟ್ ಮಾಡಿದೆ. ಹಣ ನಮ್ಮ ಕೈಗೆ ಬಂದ ಮೇಲೆ ದೇವರ ಹರಕೆ ಮೊದಲು ಮುಗಿಸಬೇಕು. ಆಮೇಲೆ ಏನೇನು ಮಾಡಬೇಕು ಅನ್ನೋದನ್ನ ಸುನಂದಾ ನಾನೂ ಚರ್ಚೆ ಮಾಡಿದೆವು. .. ..</p>
<p>ಏಪ್ರಿಲ್ ಹತ್ತೊಂಬತ್ತು. ಗೋಪಾಲ್ ಕೊಟ್ಟ ಚೆಕ್ ನಮ್ಮ ಬ್ಯಾಂಕ್‍ನಿಂದ ಹಿಂದಕ್ಕೆ ಬಂತು. ಅಲ್ಲಿ ಅವನ ಅಕೌಂಟ್‍ನಲ್ಲಿ ದುಡ್ಡು ಇಲ್ಲವಂತೆ. ಗೋಪಾಲನ ಮನೆಗೆ, ಅಂಗಡೀಗೂ ಹೊಗಿ ಬಂದೆ. ಅವನ ಪತ್ತೆಯಿಲ್ಲ. .. ..</p>
<p>''ನೆನ್ನೆ ದಿನದ್ದೂ ಸಹ ಪೂರಾ ಓದಿ ನೋಡಿ. ಪುಟ್ಟರಾಮಯ್ಯನ ಜೊತೆ, ನಮ್ಮ ಯಜಮಾನರು ಗೋಪಾಲ್‍ನ ಹೊಸ ಮನೆಗೆ ಹೋಗಿದ್ದು, ಅವನ ಹತ್ತಿರ ಮಾತಾಡಿದ್ದು, ಅವನ ಮೋಟಾರ ಬೈಕನ್ನ ನಮ್ಮ ಮನೆಗೆ ತಂದದ್ದು- ಎಲ್ಲಾ ವಿವರವಾಗಿ ಬರೆದಿದ್ದಾರೆ,'' ಎನ್ನುತ್ತಾ ಸುನಂದಾ ಇನ್ಸ್‍ಪೆಕ್ಟರ್‍ಗೆ ಆಯಾಯ ಪುಟಗಳನ್ನು ತೋರಿಸುತ್ತಾ ಹೋದಳು.</p>
<p>ಎಲ್ಲಾ ಓದಿದ ಮೇಲೆ, ಒಂದು ನಿಮಿಷ ಕಾಲ ಇನ್ಸ್‍ಪೆಕ್ಟರ್ ತಮ್ಮ ಕುರ್ಚಿಯಲ್ಲಿ ಕುಳಿತು, ಮೇಲ್ಚಾವಣಿಯನ್ನು ನೋಡುತ್ತಾ ಏನೋ ಯೋಚನೆಯಲ್ಲಿ ಮಗ್ನರಾಗಿದ್ದರು. ಆಮೇಲೆ ಎದ್ದರು.</p>
<p>ಹೇಳಿದರು:</p>
<p>''ಸುನಂದಾ ಅವರೆ, ಈ ನಿಮ್ಮ ಯಜಮಾನರ ಡೈರೀನ ನಾವು ಇಟ್ಟು ಕೊಳ್ಳೋದರಲ್ಲಿ, ಅದೂ ಸ್ವಲ್ಪ ದಿನ ಮಾತ್ರ ನಮ್ಮ ಕಸ್ಟಡೀಲೇ ಇಟ್ಟುಕೊಂಡಿರೋದ್ರಲ್ಲಿ ನಿಮ್ಮದೇನೂ ಅಭ್ಯಂತರ ಇಲ್ಲ ತಾನೆ? ಇದನ್ನ ಆಮೇಲೆ ನಿಮಗೆ ಹಿಂದಿರುಗಿಸುತ್ತೇವೆ.''</p>
<p>ಸುನಂದಾ ನನ್ನ ಕಡೆ ನೋಡಿದಳು.</p>
<p>''ಅದಕ್ಕೇನಂತೆ?'' ಎಂದು ನಾನು ಒಪ್ಪಿಗೆ ಕೊಟ್ಟೆ.</p>
<p>''ಒಂದು ವಿಷಯ'', ಸುನಂದಾ ತಕ್ಷಣ ಹೇಳಿದಳು.</p>
<p>''ಇದರೊಳಗೆ ಬಹಳಷ್ಟು ಪರ್ಸನಲ್ ವಿಷಯಗಳು, ನಮನಮಗೆ ಮಾತ್ರ ಸಂಬಂಧಪಟ್ಟದ್ದು, ಖಾಸಗಿ ವಿಚಾರಗಳನ್ನು, ಮನೆ ಗುಟ್ಟಿನ ವಿಚಾರಗಳನ್ನೂ ನಮ್ಮ ಯಜಮಾನರು ಆಗೊಮ್ಮೆ ಈಗೊಮ್ಮೆ ಬರೆದಿದ್ದಾರೆ. ಅದನ್ನೆಲ್ಲ ನೀವು ಬಹಿರಂಗಪಡಿಸೋದಾದರೆ ಈ ಡೈರಿನ ನಿಮ್ಮ ಕೈಗೆ ಕೊಡೋದಕ್ಕೆ ನನಗೆ ಇಷ್ಟವಿಲ್ಲ.''</p>
<p>''ಖಂಡಿತಾ ಇಲ್ಲ ಕಣಮ್ಮ. ನಿಮ್ಮ ಅನುಮತಿ ಇಲ್ಲದೆ ಹಾಗೆಲ್ಲ ನಾವು ಮಾಡೊಲ್ಲ. ಈ ಕೇಸಿಗೆ ಎಷ್ಟು ಬೇಕೋ ಅಷ್ಟು ವಿಷಯ ಮಾತ್ರ ಉಪಯೋಗಿಸಿ ಕೊಳ್ಳುತ್ತೀವಿ.''</p>
<p>''ಹಾಗೆ ಮಾಡೋದಾದ್ರೆ ನಮ್ಮದೇನೂ ಅಬ್ಜಕ್ಷನ್ ಇಲ್ಲ. ಅಲ್ವೇನ್ರಿ?''- ಎಂದು ಸುನಂದಾ ನನಗೆ ಪ್ರಶ್ನಿಸಿದ ಹಾಗೂ, ಇನ್ಸ್‍ಪೆಕ್ಟರಿಗೆ ಒಪ್ಪಿಗೆ ಕೊಟ್ಟಹಾಗೂ ಒಂದೆ ಮಾತು ಆಡಿದಳು.</p>
<p>''ಹಾಗಾದರೆ ಒಳ್ಳೆಯದು''- ಎಂದರು ಇನ್ಸ್‍ಪೆಕ್ಟರ್. ಆಮೇಲೆ,</p>
<p>''ಸುನಂದಾ ಅವರೆ, ಒಂದು ಮಾತು, ನಿಮ್ಮಂಥಾ ಹೆಂಡತಿಯನ್ನ ಕೈಹಿಡಿಯೋಕೆ</p>
</h೬>
<p>೯೦<br /><em>ತಿರುಗಾಟ<br />ತಿರುಗಾಟ</em><br />೯೧</p>
<p><h೬>ನಿಮ್ಮ ಯಜಮಾನರು ಪುಣ್ಯ ಮಾಡಿದ್ದರು. ಕಂಗ್ರಾಟ್ಸ್! ಅವರನ್ನ ಮನೆಗೆ ಕರೆದುಕೊಂಡು ಹೋಗಿ. ಸರಿಯಾದ ಸ್ನೇಹಿತರ ಸಹವಾಸ ಮಾಡೋ ಹಾಗೆ ನೀವು ಅವರಿಗೆ ಸಹಾಯ ಮಾಡಿ. ಹೋಗಿ, ಹೋಗಿ. ನಿಮ್ಮ ದುಡ್ಡು ಹೇಗಾದರೂ ನಿಮಗೆ ವಾಪಸ್ ಬರೋ ಹಾಗೆ ನಾನು ಏನಾದರೂ ಮಾಡೋದಕ್ಕೆ ಸ್ವಲ್ಪ ಪ್ರಯತ್ನ ಮಾಡ್ತೀನಿ. ಏ ನಾಗರಾಜಾ. ಬಾ ಇಲ್ಲಿ. ಸ್ವಲ್ಪ ಸಬ್‍ಇನ್ಸ್‍ಪೆಕ್ಟರ್‍ನ್ನ ಕರೆಯೋ. ಈ ಗೋಪಾಲನ್ನ ಒಳಗೆ ಕೂರಿಸಿರು. ಹೊರಗೆ ಬಿಡಬೇಡ.''ನಾಗರಾಜ, ಈ ಡೈರಿ ಒಂದು ಇಂಪಾರ್ಟೆಂಟ್ ಎವಿಡೆನ್ಸ್‍ಉ. ಬಿ ಕೇರ್‍ಫುಲ್. ಜೋಪಾನ. ಇದನ್ನು ತೆಗೆದುಕೊಂಡು ಭದ್ರವಾಗಿ ಇಡಲು ನಮ್ಮ ಗುಮಾಸ್ತರಿಗೆ ಹೇಳು. ಇವರಿಗೊಂದು ರಶೀದಿ ಕೊಡೋ ಏರ್ಪಾಟು ಕೂಡ್ಲೇ ಮಾಡು. ನಾನು ಸ್ವಲ್ಪ ಮನೆಗೆ ಹೋಗಿ, ಆಗಲೇ ಬಂದಿದ್ದರಲ್ಲ ಪುಷ್ಪ, ಅವರ ಬ್ಯಾಂಕ್ ಕಡೆಗೆ ಹೋಗಿ, ಆಮೇಲೆ ಸ್ಟೇಷನ್‍ಗೆ ಬರ್ತೀನಿ,'' ಎಂದು ಹೇಳಿ ಹೊರನಡೆದರು.</p>
<p>ಸುನಂದಾನೂ ನಾನೂ ಸಿಂಹದ ಗವಿಯಿಂದ ಹೊರಬಂದ ಹಸುಗಳಂತೆ ಸ್ಟೇಷನ್ನಿಂದ ಹೊರಗಡೆ ಬಂದೆವು. ನನ್ನ ಮಾನ ಉಳಿಸಿದ ಸುನಂದಾ ಕೈಯನ್ನ ನಾನು ಬಲವಾಗಿ ಹಿಡಿದು 'ಸುನಂದಾ' ಎಂದೆ. ''ಏನೂ ಹೇಳಬೇಡಿ, ಬೇಗ ಮನೆಗೆ ಹೋಗೋಣ ನಡೆಯಿರಿ'' ಎಂದಳು. ಹೊರಗಡೆ ಪಾರ್ಕಿಂಗ್ ಏರಿಯಾದಲ್ಲಿ ನಮ್ಮ ಆಟೋ ನಿಲ್ಲಿಸಿಕೊಂಡು ಪುಟ್ಟರಾಮಯ್ಯ ಕಾದಿದ್ದ. ಹತ್ತಿಕೊಂಡು, ಹಿಂದುಗಡೆ ಕುಳಿತುಕೊಂಡು, ದಾರಿಯುದ್ದಕ್ಕೂ ಏನೂ ಮಾತನಾಡದೆ ಮನೆಗೆ ಹಿಂತಿರುಗಿದೆವು.</p>
<p>ಆಮೇಲೆ, ಎಷ್ಟೋ ತಿಂಗಳುಗಳವರೆಗೆ ಗೋಪಾಲನ ಮೇಲೆ ಕೋರ್ಟ್ ಕೇಸು ನಡಿಯುತ್ತಿತ್ತು. ಸುಳ್ಳು ಸುಳ್ಳೆ ಅವನು ಜನಗಳ ಮೇಲೆ ಫಿರ್ಯಾದಿ ಕೊಟ್ಟಿದ್ದು, ತನ್ನ ಖಾತೆಯಲ್ಲಿ ಹಣವಿಲ್ಲದೇ ಹೋದರೂ ಒಂದಾದ ಮೇಲೆ ಒಂದರಂತೆ ಬೇರೆಯವರಿಗೆ ಬ್ಯಾಂಕ್ ಚೆಕ್ ಕೊಟ್ಟಿದ್ದು, ಸಾಲ ತೆಗೆದುಕೊಂಡೋರಿಗೆ ಪ್ರಾಮಿಸರಿ ನೋಟ್ ಬರೆದುಕೊಟ್ಟು ಹಣ ಹಿಂದಿರುಗಿಸದ ವಂಚನೆ- ಇತ್ಯಾದಿ ಈ ಎಲ್ಲ ಅಪರಾಧಗಳ ಬಗ್ಗೆ ಕೋರ್ಟ್‍ನಲ್ಲಿ ವಿಚಾರಣೆ ತಿಂಗಳುಗಟ್ಟಲೆ ನಡೆಯಿತು. ಕೊನೆಗೆ ಗೋಪಾಲನಿಗೆ ಜುಲ್ಮಾನೆ, ಶಿಕ್ಷೆ ಎಲ್ಲಾ ಆಯಿತು.</p>
<p>ಹೇಗೆ ಬಂದನೋ ಹಾಗೆಯೇ, ಗೋಪಾಲ ನಮ್ಮ ಜೀವನದಿಂದ ದೂರ ದೂರ ಹೊರಟುಹೋದ.</p>
<p>* * *</p>
<p></p>
<p>''ನೀನು ಬಹಳ ಚೆನ್ನಾಗಿ ಡ್ರೈವ್ ಮಾಡ್ತಿ ಕಣಯ್ಯಾ''- ಅಂತ ನನಗೆ ಬಹಳ ಜನ ಗಿರಾಕಿಗಳು ಹೊಗಳಿದ್ದೂ ಉಂಟು. ಅದೆಲ್ಲಾ ಅನುಭವಕ್ಕೆ ಸಲ್ಲಬೇಕಾದ ಗೌರವದ<br />ಮಾತು. ಇಷ್ಟು ವರ್ಷ ಟ್ಯಾಕ್ಸಿಯಾಗಿ ನಮ್ಮ ಯಜಮಾನರ ಕಾರನ್ನ ಓಡಿಸ್ತಾ ಇದೀನಿ. ಮೈಸೂರಿನಿಂದ ಬೆಂಗಳೂರಿಗೆ ಎಷ್ಟೊಂದು ಸಾವಿರ ಸಲ ಹೋಗಿ ಬಂದಿದ್ದೀನೋ ಏನೋ ಲೆಕ್ಕವಿಲ್ಲ. ಎಲ್ಲಿ ನಿಧಾನವಾಗಿ ಹೋಗಬೇಕು, ಎಲ್ಲಿ ವೇಗವಾಗಿ ಹೋಗಬಹುದು, ಎಲ್ಲಿ ಜನಸಂದಣಿ ಹೆಚ್ಚು, ಎಲ್ಲಿ ಯಾವ ವೇಳೇನಲ್ಲಿ ಮಧ್ಯ ಮಧ್ಯ ಸಿಗೋ ಹಳ್ಳಿಗಳಲ್ಲಿ ಜನ, ದನ, ಕರು, ಕುರಿಮಂದೆ, ಎಮ್ಮೆಗಳ ಹಿಂಡು, ಎತ್ತಿನ ಗಾಡಿಗಳು ರಸ್ತೆಗೆ ಅಡ್ಡವಾಗಿ ಬರುತ್ತೆ ಅನ್ನೋದು ಈಗಾಗಲೇ ನನಗೆ ಚೆನ್ನಾಗಿ ಗೊತ್ತಾಗಿದೆ. ರಸ್ತೆ ಎಲ್ಲಿ ನೇರವಾಗಿದೆ, ಎಲ್ಲಿ ಅಂಕುಡೊಂಕು, ಎಲ್ಲಿ ತಕ್ಷಣ ತಿರುಗಿಕೊಳ್ಳೋ ಟರ್ನಿಂಗ್‍ಗಳು, ಹಂಪ್‍ಗಳು ಅಡೆತಡೆಗಳು ಇವೆ-ಹೀಗೆ ಮೈಸೂರು ಬೆಂಗಳೂರಿನ ರಸ್ತೆಯ ಈ ಎಲ್ಲಾ ವೈಖರಿಗಳು, ಅಂಗೈಯಲ್ಲಿಯ ನೆಲ್ಲಿಕಾಯಿಯ ಹಾಗೆ, ನನಗೆ ಚೆನ್ನಾಗಿ ಗೊತ್ತಿದೆ.</p>
<p>ಬಹಳ ದಿನದಿಂದ ಓಡಿಸ್ತಾ ಇದ್ದದ್ದು ನಾನು ಒಂದೇ ಕಾರನ್ನ. ಹೀಗಾಗಿ, ಅದೂ ಸಹ ನಾನು ಸಾಕಿದ ಪ್ರಾಣಿ ಹಾಗೆ, ಒಂಥರಾ ಮನೆ ಕುದುರೆ ಹಾಗೆ, ಚೆನ್ನಾಗಿ ನನ್ನ ಕೈಯಲ್ಲಿ ಪಳಗಿಬಿಟ್ಟಿತ್ತು. ಡ್ರೈವ್ ಮಾಡ್ತಾ ಇದ್ದಾಗ ಪಕ್ಕದವರ ಜೊತೆ ಮಾತಾಡ್ತಿದ್ದರೂ ಸಹ, ರಸ್ತೆ ಮೇಲೆ ಇಟ್ಟ ಕಣ್ಣನ್ನು ನಾನು ಎಂದಿಗೂ ತೆಗೆಯುತ್ತಿರಲಿಲ್ಲ. ರಾತ್ರಿ ವೇಳೆ ಮನೆಯಲ್ಲೋ, ಕಾರಿನಲ್ಲೋ ಎಲ್ಲೇ ಮಲಗಿರಲಿ, ಒಂದು ಮೂರು ನಾಲ್ಕು ಗಂಟೆ ಚೆನ್ನಾಗಿ ಗಡದ್ದಾಗಿ ನಿದ್ದೆ ಹೊಡೆದೇ ಏಳ್ತಾ ಇದ್ದೆ. ಸಾಮಾನ್ಯವಾಗಿ ಬೆಳಿಗ್ಗೆ ಎದ್ದು ಸ್ನಾನ ಮಾಡೇನೇ ಕಾರ್ ಹತ್ತುತ್ತಾ ಇದ್ದೆ. ಆದಷ್ಟು ಹೊಟ್ಟೇನಾ ಖಾಲಿಯಾಗೇ ಇಟ್ಕೊಳ್ತಿದ್ದೆ. ''ಡ್ರೈವಿಂಗ್ ಮಾಡುವಾಗ ಯಾವತ್ತೂ ಏನನ್ನೂ ತಿನ್ನುತ್ತಿರಲಿಲ್ಲ, ತೂಕಡಿಸ್ತಾನೂ ಇರಲಿಲ್ಲ. ಇಷ್ಟೆಲ್ಲಾ ಇದ್ದ ಮೇಲೆ ಒಬ್ಬ ಡ್ರೈವರ್‍ಉ ತನ್ನ ಪ್ಯಾಸೆಂಜರ್‍ನ್ನ ಮೆಚ್ಚಿಸೋ ಹಾಗೆ ಡ್ರೈವ್ ಮಾಡ್ದೆ ಇನ್ನೇನು?''</p>
<p>ಆದರೂ ಸಹ, ಕರೆದುಕೊಂಡು ಹೋದ ಪ್ರಯಾಣಿಕರು, ಟ್ರಿಪ್ ಎಲ್ಲಾ ಮುಗಿದ ಮೇಲೆ, ''ನೀನು ಚೆನ್ನಾಗಿ ಡ್ರೈವ್ ಮಾಡ್ದೆ ಕಣಯ್ಯಾ''- ಅಂತ ಒಂದು ಒಳ್ಳೆ ಮಾತು ಆಡಿದರೆ, ನನಗೂ ಸಂತೋಷ ಆಗ್ತಾ ಇತ್ತು. ''ಒಟ್ಟು ಎಷ್ಟು ಕಿಲೋ ಮೀಟರ್ ಆಯ್ತು, ಅದಕ್ಕೆ ಎಷ್ಟು ಛಾರ್ಜ್ ಆಯ್ತು'' ಅಂತ ಲೆಕ್ಕ ಹಾಕಿ ನನಗೆ ಹಣ ಕೊಡುವಾಗ, ''ನಿನಗೆ ಡ್ರೈವರ್ ಬ್ಯಾಟ ಎಷ್ಟು ಕೊಡಬೇಕಪ್ಪಾ'' ಅಂತ ಸಾಮಾನ್ಯವಾಗಿ ಎಲ್ಲರೂ ಕೇಳ್ತಾ ಇದ್ದರು. ಒಳ್ಳೆ ಗಿರಾಕಿ ಗಳಾದರೆ ಸಮಯ ನೋಡಿ, ''ನಿಮಗೆ ಎಷ್ಟು ಕೊಡಬೇಕೂ ಅಂತ ಅನ್ಸುತ್ತೋ ಅಷ್ಟು ಕೊಡಿ''- ಅಂತ ನಾನು ಹೇಳುತ್ತಾ ಇದ್ದುದೂ ಉಂಟು. ಅಂಥ ಸಮಯಗಳಲ್ಲಿ ನಮ್ಮ ಟ್ಯಾಕ್ಸಿ ಕಂಪೆನಿ ನಿಗದಿ ಮಾಡಿರುವ ನೂರ ಇಪ್ಪತ್ತೈದು ರೂಪಾಯಿಗಿಂತ ಸ್ವಲ್ಪ ಜಾಸ್ತೀನೇ ಆ ದಿನವಹಿ ಖರ್ಚನ್ನ ನನಗೆ ಆ ಒಳ್ಳೆ ಗಿರಾಕಿಗಳು ಕೊಡ್ತಾ ಇದ್ದರು.</p>
</h೬>
<p>೯೨<br /><em>ತಿರುಗಾಟ<br />ತಿರುಗಾಟ</em><br />೯೩</p>
<p><h೬>ಇನ್ನು ಕೆಲವರೋ ನಾನು ಮೊದಲೇ ಊಹಿಸಿಬಿಡ್ತಿದ್ದೆ ''ಇವರು ಚೌಕಾಸಿ ಗಿರಾಕಿ'' ಅಂತ. ಅವರಿಗಂತೂ ನಾನೇ ಹೇಳಿ, ಕೆಲವು ಸಲ ಗುದ್ದಾಡಿ, ಅದನ್ನ ತಗೊಳ್ಳಬೇಕಾಗಿ ಬರ್ತಿತ್ತು. ಇನ್ನು ಕೆಲವರಂತೂ, ''ಯಾಕೆ ನೀನು ಮೊದಲೇ ಹೇಳಲಿಲ್ಲ? ಕಿಲೋಮೀಟರ್ ಛಾರ್ಜ್ ಒಳಗೆ ಅವೆಲ್ಲಾ ಸೇರಿಲ್ವಾ? ಬೇರೆ ಟ್ಯಾಕ್ಸಿಯವರು ಹೀಗೆಲ್ಲಾ ಓವರ್ ಛಾರ್ಜ್ ಮಾಡೋದಿಲ್ಲ''- ಅಂತ ಅದೂ ಇದೂ ಪುರಾಣ ಬಿಚ್ಚುತ್ತಾ ಇದ್ದದ್ದೂ ಉಂಟು. ನೋಡಿದರೆ ಗೊತ್ತಾಗಿ ಬಿಡ್ತಿತ್ತು, ಇವರು ಈ ರೀತಿ ಟ್ಯಾಕ್ಸಿ ಮಾಡಿಕೊಂಡು ಹೋಗಿ ಬರುತ್ತಿರುವುದು ಇದೇ ಮೊದಲು, ಅಥವಾ ಕೊಟ್ಟು ಏನೂ ಅಭ್ಯಾಸವಿಲ್ಲ ಅನ್ನುವ ವಿಚಾರ. ನಾನು ಸಹ ಲಘು ಬಿಗಿ ನೋಡಿಕೊಂಡು, ''ಇಂಥವರ ಜೊತೆ ಚರ್ಚೆ ಮಾಡ್ತಾ ಕೂತ್ಕೊಂಡ್ರೆ ಏನಾದರೂ ಗಿಟ್ಟತ್ತೋ ಅಥವಾ ಬರೀ ಕಾಲಹರಣವೋ'' ಅಂತ ನಿರ್ಧಾರ ಮಾಡಿ ಮಾತಾಡ್ತಿದ್ದೆ. ಅಲ್ಲಿಂದ ಕಾಲ್ತೆಗೆಯುತ್ತಿದ್ದೆ.ಇರಲಿ, ನನಗೆ ಸಿಕ್ಕ ಬಹಳ ಜನ ಗಿರಾಕಿಗಳು, ನನ್ನ ಅದೃಷ್ಟವೇ ಇರಬೇಕು, ಒಳ್ಳೆಯವರೇ ಇರುತ್ತಾ ಇದ್ದರು. ಎಲ್ಲೋ ಒಂದೆರಡು ಬಾರಿ, ನನ್ನ ಪ್ರಾಣಕ್ಕೇ ಗಿರಾಕಿಗಳಿಂದ ಅಪಾಯ ಬಂದಿದ್ದೂ ಉಂಟು; ಆ ಕತೆ ಇನ್ನೊಂದು ದಿನ ಹೇಳ್ತೀನಿ.</p>
<p>ಕೆಲವು ಒಳ್ಳೆ ಗಿರಾಕಿಗಳು ತಮ್ಮ ಪ್ರಯಾಣ ಎಲ್ಲಾ ಮುಗಿದು, ನನ್ನನ್ನ ವಾಪಸ್ ಕಳಿಸುವಾಗ, ''ಚೆನ್ನಾಗಿ ಡ್ರೈವ್ ಮಾಡ್ದೆ ಕಣಯಾ'' ಅಂತಲೋ, ''ಸಮಯಕ್ಕೆ ಸರಿಯಾಗಿ ಕರೆದುಕೊಂಡು ಹೋಗಿಬಿಟ್ಟೆ. ಎಲ್ಲಾ ಸುಸೂತ್ರವಾಗಿ ನಡೀತು. ನಮಗೇನೂ ಆಯಾಸವೇನೂ ಆಗಲಿಲ್ಲ. ಮುಂದೆ ಯಾವಾಗಾದರೂ ಬೇಕಾದರೆ, ನಿನ್ನನ್ನೇ ಕರಿತೀವಿ. ನಿಮ್ಮ ಟ್ಯಾಕ್ಸಿ ಸರ್ವಿಸ್‍ಗೆ ಫೋನ್ ಮಾಡ್ದಾಗ, 'ನೀನೇ ಬೇಕು''ಅಂತ ನಾವು ಹೇಳಿದರೆ, ಅವರು ನಿನ್ನನ್ನೇ ಕಳಿಸ್ತಾರೋ? ಅಥವಾ ನಿನ್ ಫೋನ್‍ನಂಬರ್ ಕೊಡು, ನಿನಗೇ ಬೇಕಾದರೆ ನೇರವಾಗಿ ಫೋನ್ ಮಾಡ್ತೀವಿ''- ಅಂತ ಹೇಳುತ್ತಾ ಇದ್ದದ್ದೂ ಉಂಟು. ಅಂಥ ಸಮಯಗಳಲ್ಲಿ, ನಾನು ಗಿರಾಕಿಗಳನ್ನು ನೋಡಿಕೊಂಡು, ಕೆಲವರಿಗೆ ನನ್ನ ಮೊಬೈಲ್ ಫೋನ್ ನಂಬರ್ ಕೊಟ್ಟಿದ್ದೂ ಉಂಟು. ಎಲ್ಲೋ ಒಬ್ಬಿಬ್ಬರಿಗೆ ಮಾತ್ರ ನನ್ನ ಮನೆ ಫೋನ್ ನಂಬರ್ ಕೊಟ್ಟಿದ್ದೆ.</p>
<p>ಪ್ರಯಾಣ ಮುಗಿಸಿ, ನನ್ನನ್ನು ವಾಪಸ್ ಕಳಿಸುವಾಗ ಕೆಲವರು ತಮ್ಮ ಖುಷಿಯಿಂದ ನನಗೆ ಭಕ್ಷೀಸ್ ಕೊಡ್ತಾ ಇದ್ದರು. ಅವರು ಟಿಪ್ಸ್ ಕೊಡಲಿ ಬಿಡಲಿ, ನಾನು ತಲೆ ಕೆಡಿಸಿಕೊಳ್ತಾ ಇರಲಿಲ್ಲ. ನಮ್ಮ ಟ್ಯಾಕ್ಸಿ ಕಂಪೆನಿಯವರೂ ಹಾಗೇನೇ, ಅವರೂ ಸಹ ಹಾಗೆ ನನಗೆ ಸಿಗೋ ಡೈಲಿ ಬ್ಯಾಟಾ ಮತ್ತು ಈ ತರಹ ಟಿಪ್ಸ್- ಇವುಗಳ ಬಗ್ಗೆ ಅವರೇನೂ ನನ್ನನ್ನ ಕೇಳ್ತಾನೂ ಇರಲಿಲ್ಲ, ನಾನು ಹೇಳ್ತಾನೂ ಇರಲಿಲ್ಲ. ಏನೂ ವಿಚಾರಿಸ್ತಾನೂ ಇರಲಿಲ್ಲ. ಅವೆಲ್ಲಾ ಒಂಥರಾ ನನ್ನ ಸ್ವಂತ ವ್ಯವಹಾರ ಅನ್ನೋ<br />ಹಾಗೆ ನಡೆದುಕೊಂಡು ಹೋಗ್ತಾ ಇದ್ದರು. ''ಹೇಗಿತ್ತಯ್ಯಾ ಈ ಟ್ರಿಪ್ಪು?'' ಅಂತ ನಮ್ಮನ್ನ ಯಜಮಾನರು ಕೇಳಿದಾಗ, ನಾವು ಮುಗುಮ್ಮಾಗಿ ನಮ್ಮದೇ ಆದ ಟ್ಯಾಕ್ಸಿ ಡ್ರೈವರ್ ಪರಿಭಾಷೆಯಲ್ಲಿ, ಉತ್ತರ ಕೊಡುತ್ತಿದ್ದೆವು. 'ಬೆಣ್ಣೆ ಗಿರಾಕಿ', 'ಎಣ್ಣೆ ಗಿರಾಕಿ', 'ಘನಂದಾರೀ ಜನ'- ಇತ್ಯಾದಿ.</p>
<p>ಇನ್ನು ಕೆಲವು ಗಿರಾಕಿಗಳು, ಅದರಲ್ಲೂ ವಯಸ್ಸಾದ ಹೆಂಗಸರು, ತಮ್ಮ ಮನೆಯವರ ಜೊತೆ ಪ್ರಯಾಣ ಮಾಡಿ ಮುಗಿಸಿದ ಮೇಲೆ ನನ್ನ ಯೋಗಕ್ಷೇಮಾನೂ ವಿಚಾರಿಸಿ ಕೊಳ್ತಾ ಇದ್ದರು. ''ಹೆಸರೇನು, ಯಾವ ಊರು, ಮದುವೆಯಾಗಿದೆಯಾ? ಹೆಂಡ್ತಿ ಏನ್ ಮಾಡ್ತಾ ಇದ್ದಾಳೆ? ಎಷ್ಟು ಜನ ಮಕ್ಕಳು? ಏನ್ ವಯಸ್ಸು? ಅವರೆಲ್ಲಾ ಏನ್ ಮಾಡ್ತಾ ಇದ್ದಾರೆ''- ಹೀಗೆ ಕೆಲವರು ನನ್ನ ಬಗ್ಗೆ ಕೇಳ್ತಾ ಇದ್ದದ್ದೂ ಉಂಟು. ಕೆಲವರೋ ''ಸುಮ್ಮನೇ ಕೇಳಬೇಕು'' ಅಂತ ಕೇಳೋ ಜನ ನನ್ನ ಉತ್ತರಗಳು ಅವರಿಗೆ ಅಷ್ಟೇನೂ ಮುಖ್ಯವಾಗಿ ಇರುತ್ತಿರಲಿಲ್ಲ. ನಾನು ಹೇಳಿದ್ದೆಲ್ಲಾ ಆಮೇಲೆ ಅವರಿಗೆ ನೆನಪೂ ಇರುತ್ತಿರಲಿಲ್ಲ. ''ಏನೋ ಸೌಜನ್ಯಕ್ಕೆ ಕೇಳ್ತಾ ಇದ್ದಾರೆ'' ಅನ್ನೋದೇ ನನ್ನ ಭಾವನೆ ಆಗಿತ್ತು. ಸಮಯ ನೋಡಿಕೊಂಡು ನಾನೂ ಸಹ, ಹಾಗೆ ಎಷ್ಟು ಬೇಕೋ ಅಷ್ಟು, ಸ್ವಂತ ವಿಚಾರಾನಾ ಅಂಥವರಿಗೆ ಹೇಳುತ್ತಿದ್ದೆ.</p>
<p>ನಮ್ಮ ಟ್ಯಾಕ್ಸಿ ಕಂಪೆನಿಯ ಮಾಲೀಕರು ಈ ವಿಚಾರವಾಗಿ ಒಂದು ನಿಯಮ ಮಾಡಿ ನಮಗೆಲ್ಲಾ ಮೊದಲೇ ಹೇಳಿದ್ದರು:</p>
<p>''ಒಂದು: ನೀವು ಗಿರಾಕಿಗಳ ಜೊತೆ ತುಂಬಾ ಸಖ್ಯ ಬೆಳೆಸಿಕೊಳ್ಳೋದು ಒಳ್ಳೆಯದಲ್ಲ. ಕಾರಣ, ವ್ಯವಹಾರವೇ ಬೇರೆ ಸ್ನೇಹವೇ ಬೇರೆ. ಎಷ್ಟು ಬೇಕಾದರೂ ನೈಸ್ ಆಗಿ ಮಾತಾಡಿಕೊಳ್ಳಬಹುದು, ಆದರೆ ಅಂಗಡಿಯಲ್ಲಿ ಸಾಮಾನು ಕೊಳ್ಳೋದಕ್ಕೆ ಬಂದವರು ಹಣ ಕೊಟ್ಟೇ ಸಾಮಾನು ಕೊಂಡುಕೊಳ್ಳಬೇಕು, ಆ ಥರಾ.</p>
<p>ಎರಡು: ಟ್ಯಾಕ್ಸಿ ಡ್ರೈವರ್ ಮತ್ತು ಗಿರಾಕಿಗಳ ಸಂಬಂಧ ಅಂದರೆ, ಒಂದು ಥರಾ ಡಾಕ್ಟರ್-ಪೇಷೆಂಟ್ ಸಂಬಂಧ ಇದ್ದ ಹಾಗೆ. ಟ್ಯಾಕ್ಸಿಯಲ್ಲಿ ಕುಳಿತಿದ್ದಾಗ ಅವರವರು ಏನೇನೋ ಮಾತಾಡಿಕೊಳ್ಳಬಹುದು. ಅದನ್ನು ಕೇಳಿಯೂ ಕೇಳದ ಹಾಗೆ ನೀವು ಸುಮ್ಮನಿರೋದು ಒಳ್ಳೆಯದು. ಅವರುಗಳೇ ನಿಮ್ಮನ್ನು ಪ್ರಶ್ನಿಸುವವರೆಗೆ ಅವರ ಜೊತೆ ನೀವು ಏನೂ ಮಾತಾಡಕೂಡದು. ''ನೀವು ಮಾತಾಡಿದ್ದೆಲ್ಲಾ ನನಗೆ ಕೇಳಿಸ್ತು'' ಅಂತ ತೋರಿಸಿಕೊಳ್ಳಲೂ ಬಾರದು, ''ಅದರ ಬಗ್ಗೆ ನನ್ನ ಅಭಿಪ್ರಾಯ ಇದು ಅಂತ'' ಹೀಗೆಲ್ಲಾ ನೀವು ಅವರ ಜೊತೆ ಏನೂ ತಲೆಹರಟೆ ಮಾತಾಡಲೇ ಬಾರದು. ನಿಮ್ಮ ಮನಸಿಗೆ ಏನಾದರೂ ನೋವಾಗೋ ಹಾಗೆ ಯಾವುದೇ ವಿಷಯದ ಮೇಲೆ ಅವರವರು ಮಾತಾಡಿಕೊಂಡರೂ ಅದನ್ನೇನೂ ತೋರಿಸಿಕೊಳ್ಳದೆ ನೀವು ಸುಮ್ಮನಿರಬೇಕು.</p>
</h೬>
<p>೯೪<br /><em>ತಿರುಗಾಟ<br />ತಿರುಗಾಟ</em><br />೯೫</p>
<p><h೬>ಮೂರು: ಅವರು ಎಲ್ಲಿಗೆ ಹೋಗಬೇಕು ಅಂತ ಹೇಳ್ತಾರೋ ಅಲ್ಲಿಗೆ ಕರೆದುಕೊಂಡು ಹೋಗಬೇಕು. ಒಂದು ಪಕ್ಷ ಗಿರಾಕಿಗಳು ತಾವು ಹೋಗಬೇಕಾದ ಕಡೆಗೆ ತಮಗೆ ದಾರಿ ಗೊತ್ತಿದೆ, ಹೀಗೆ ಹೋಗು ಹಾಗೆ ಹೋಗು ಅಂತ ಹೇಳಿದರೆ ಅವರ ಜೊತೆ ಚರ್ಚೆ ಮಾಡ್ತಾ ನಿಮಗೆ ಗೊತ್ತಿರೋ ಬೇರೆ ದಾರಿ ಎಲ್ಲಾ ಅವರಿಗೆ ಹೇಳಿ, ಯಾವುದು ಸರಿ ಅಂತ ಚರ್ಚೆ ಮಾಡೋಕೆ ಹೋಗಬಾರದು.ನಾಲ್ಕು: ಸಂದರ್ಭ ಬಿದ್ದು, ಅವರ ಜೊತೆ ಮಾತಾಡಿದಾಗ ನಿಮಗೂ ಗಿರಾಕಿಗಳಿಗೂ ಏನಾದರೂ ಭಿನ್ನಾಭಿಪ್ರಾಯ ಬಂದರೆ, ಅವರೇ ಗೆಲ್ಲುವ ಹಾಗೆ ನೋಡಿಕೊಳ್ಳಿ. ಆಕಾಶ ಏನೂ ತಲೆ ಮೇಲೆ ಕಳಚಿ ಬೀಳಲ್ಲ. ಜಗಳ ಮಾತ್ರಾ ಎಂದೂ ಆಡಬಾರದು. ತುಂಬಾ ಮಿತಿಮೀರಿದರೆ, ನೀವು ಕೂಡಲೇ ನಮಗೆ ಫೋನ್ ಮಾಡಿ, ಅಥವಾ ಅವರೇ ಮಾಡಿದರೂ ಪರವಾಗಿಲ್ಲ, ಅವರ ಮಾತು ಮುಗಿದ ಮೇಲೆ, ನೀವು ಅದೇ ಫೋನಿನಲ್ಲಿ ನಮ್ಮ ಜೊತೆ ಮಾತಾಡಿ, ''ಏನು ಮಾಡಬೇಕು'' ಅಂತ ನಾವು ನಿರ್ಧಾರ ತೊಗೊಂಡು, ನಿಮಗೆ ಹೇಳ್ತೀವಿ, ಹಾಗೇ ಮಾಡಿ.</p>
<p>-ಹೀಗೆ ಗಿರಾಕಿಗಳ ಜೊತೆ ನಾವು ಡ್ರೈವರ್‍ಗಳು ಹೇಗೆ ವರ್ತಿಸಬೇಕು ಅಂತ ಮಾಲೀಕರು ನಮಗೆ ಚೆನ್ನಾಗಿ ತಿಳಿಯಪಡಿಸಿದ್ದರು. ಇವೆಲ್ಲಾ ಏನು ವಿಶೇಷ ನಿಯಮಗಳೇನೂ ಅಲ್ಲ, ಟ್ಯಾಕ್ಸಿ ಓಡಿಸಿ ಓಡಿಸಿ, ಸ್ವಲ್ಪಾನೇ ಪರಿಶ್ರಮ, ಅನುಭವ ಇದ್ದವರೂ ಸಹ ಸಾಮಾನ್ಯವಾಗಿ ಹೀಗೆ ನಡೆದುಕೊಳ್ಳಬೇಕು ಅನ್ನೋದನ್ನ ತಿಳಿದುಕೊಂಡಿರುತ್ತಾರೆ.</p>
<p>ಇದರ ಜೊತೆಗೆ, ತುಂಬಾ ಸಲ ಓಡಾಡೋ ಮಾರ್ಗಗಳ ಮಧ್ಯೆ ''ಒಳ್ಳೊಳ್ಳೆ ಹೋಟೆಲ್‍ಗಳು ಲಾಡ್ಜಿಂಗ್‍ಗಳು ಎಲ್ಲಿವೆ, ಆಸ್ಪತ್ರೆಗಳು, ಪೆಟ್ರೋಲ್ ಬಂಕ್‍ಗಳು, ಕಾರ್ ಮೆಕ್ಯಾನಿಕ್ ಅಂಗಡಿಗಳು ಮತ್ತು ಪೊಲೀಸ್ ಸ್ಟೇಷನ್‍ಗಳು ಎಲ್ಲೆಲ್ಲಿ ಇವೆ ಅನ್ನೋದನ್ನ ಚೆನ್ನಾಗಿ ತಿಳಿದುಕೊಂಡಿರಿ'' ಅಂತಾನೂ ಮಾಲೀಕರು ನಮಗೆ ಬುದ್ಧಿ ಹೇಳಿದ್ದರು.</p>
<p>ಈ ಎಲ್ಲಾ ನಿಯಮಗಳನ್ನ ಆದಷ್ಟು ಪಾಲಿಸಿಕೊಂಡು ಹೋಗ್ತಾ ಇದ್ದುದರಿಂದಲೇ, ನಮಗೆ ರಿಪೀಟ್ ಕಸ್ಟಮರ್‍ಗಳೇ ಜಾಸ್ತಿ. ಅಂದರೆ ಒಂದ್ಸಾರಿ ನಮ್ಮ ಜೊತೆ ಬಂದು ತೃಪ್ತಿಯಾದವರು, ''ನೀವೇ ಮತ್ತೆ ಬನ್ನಿ'' ಅಂತ ಮತ್ತೆ ಮತ್ತೆ ಕರೆಯೋರ ಸಂಖ್ಯೇನೇ ಜಾಸ್ತಿ. ಇಂತಹ ಗಿರಾಕಿಗಳೇ ನಮಗೆ ಚೆನ್ನಾಗಿ ಟಿಪ್ಸ್ ಕೊಡುತ್ತಿದುದೂ ಹೌದು. ಇಂಥವರ ಬಗ್ಗೆ ನಾವು ಸ್ಪೆಷಲ್ ಕೇರ್ ತೆಗೆದುಕೊಳ್ಳುತ್ತಾ ಇದ್ದದ್ದೂ ನಿಜ.</p>
<p>* * *</p>
<p>''ನೀನು ಚೆನ್ನಾಗಿ ಡ್ರೈವ್ ಮಾಡ್ತಿಯಾ ಕಣಯ್ಯಾ''- ಅಂತ ಬೆಂಗಳೂರಿಗೆ<br />ನಾನು ಕರೆದುಕೊಂಡು ಹೋದ ಗಿರಾಕಿ ಬಾಲಚಂದರ್ ಅವರು ಹೇಳಿದಾಗ ನಾನು ಯಥಾಪ್ರಕಾರ ''ಥ್ಯಾಂಕ್ಸ್''- ಅಂತ ಹೇಳಿ ಸುಮ್ಮನಾದೆ. ''ನಿನ್ನ ಹೆಸರೇನು?'' ಇತ್ಯಾದಿಗಳನ್ನ ಕೇಳೋದಕ್ಕೆ ಅವರು ಪ್ರಾರಂಭಿಸಿದರು. ನಾನು ಹೇಳಿದ್ದೆ.</p>
<p>ಬೆಂಗಳೂರಿನಲ್ಲಿ ಪಂಚತಾರಾ ಖ್ಯಾತಿಯ ಹೋಟೆಲ್ ಪ್ರಿನ್ಸ್ ಮುಂದೆ ನಾನು ಟ್ಯಾಕ್ಸಿ ನಿಲ್ಲಿಸಿದ ಮೇಲೆ ಅವರು ''ನೀನು ಇಲ್ಲೇ ಇರು. ನನಗೆ ಇವತ್ತು ಇಲ್ಲೊಂದು ಇಂಪಾರ್ಟೆಂಟ್ ಮೀಟಿಂಗ್ ಇದೆ. ಸುಮಾರು ಒಂದು ಗಂಟೆಯಾದರೂ ಆಗಬಹುದು. ಮೀಟಿಂಗ್‍ಗೆ ಅಮೇರಿಕಾದಿಂದ ನಾಲ್ಕೈದು ಜನ ಯಾರ್ಯಾರೋ ಬಂದಿರುತ್ತಾರೆ. ಮೀಟಿಂಗ್ ಮುಗಿದ ಮೇಲೆ, ಬಹುಶಃ ಅವರಲ್ಲಿ ಒಬ್ಬಿಬ್ಬರು, ನನ್ನ ಜೊತೆ ಬರ್ತಾರೆ. ನಾವೆಲ್ಲಾ ಊಟಿಗೆ ಕೂಡಲೇ ಹೋಗಬೇಕು ನೀನು ಸಿದ್ಧವಾಗಿರು. ತಿಳೀತಾ? ಹೊಟ್ಟೆಗೆ ಏನಾದರೂ ಹಾಕಿಕೊಂಡು ರೆಡಿಯಾಗಿರು. ತಗೊ'', ಅಂತ ಒಂದು ನೂರು ರೂಪಾಯಿ ನೋಟನ್ನ ನನ್ನ ಕೈಯಲ್ಲಿ ಇಟ್ಟು ಬಾಲಚಂದರ್ ಆ ಹೋಟೆಲ್ ಪ್ರಿನ್ಸ್‍ನ ರಿಸೆಪ್ಶನ್ ಕೌಂಟರಿಗೆ ಹೋದರು.</p>
<p>ಬಾಲಚಂದರ್ ಎತ್ತರವಾಗಿ ದಷ್ಟಪುಷ್ಟವಾಗಿ ನೋಡೋಕೆ ಚೆನ್ನಾಗಿದ್ದರು. ಗರಿಗರಿಯಾಗಿ ಇಸ್ತ್ರಿ ಮಾಡಿದ ಸೂಟು, ಬೂಟು, ಟೈ ಕಟ್ಕೊಂಡು ಕಣ್ಣಿಗೆ ಸನ್‍ಗ್ಲಾಸ್ ತರಹ ಇರೋ ಕನ್ನಡಕ ಹಾಕಿಕೊಂಡಿರುವ ಅವರನ್ನ ನೋಡಿದರೆ ಯಾರಿಗಾದರೂ ಗೌರವ ಹುಟ್ಟಿಸುತ್ತಿತ್ತು. ಟ್ಯಾಕ್ಸಿ ಕಂಪೆನಿಗೆ ಅವರು ಫೋನ್ ಮಾಡಿದಾಗ ''ಎಲ್ಲೆಲ್ಲೋ ಹೋಗಬೇಕು. ಒಂದು ಮೂರು ನಾಲ್ಕು ದಿನದ ಟ್ರಿಪ್ಪು''- ಅಂತಾನೇ ಹೇಳಿದ್ದರಂತೆ. ಹೀಗಾಗಿ ನಾನು ಎಲ್ಲಾದಕ್ಕೂ ಸಿದ್ಧವಾಗಿಯೇ ಬಂದಿದ್ದೆ.</p>
<p>ದಿನಕ್ಕೊಂದು ಸಲವಾದರೂ, ಸಮಯ ಸಿಕ್ಕಾಗಲೆಲ್ಲಾ ನಾನು ಮೊಬೈಲ್‍ನಿಂದ ಮನೆಗೆ ಫೋನ್ ಮಾಡಿ, ನಾನು ಎಲ್ಲಿದ್ದೀನಿ, ಸುಮಾರು ಸುಮಾರಾಗಿ ಎಲ್ಲಿಗೆ ಹೋಗ್ತಾ ಇದ್ದೀನಿ- ಅನ್ನೋದನ್ನ ಸುನಂದಾಗೆ ಹೇಳಿರುತ್ತಿದ್ದೆ. ಈಗ ಸ್ವಲ್ಪ ಸಮಯ ಇತ್ತಲ್ಲ ಮನೆಗೆ ಫೋನ್ ಮಾಡಿದೆ. ಮಗನೇ ಫೋನ್ ತೆಗೆದುಕೊಂಡ. ''ಏನು ನೀನು ಸ್ಕೂಲಿಗೆ ಹೋಗಿಲ್ವಾ? ಯಾಕೆ ಮನೆಯಲ್ಲಿ ಇದ್ದೀಯಾ?''- ಅಂತ ಅವನನ್ನು ಕೇಳಿದೆ.</p>
<p>''ಇವತ್ತು ಶನಿವಾರ, ಅಪ್ಪ. ಸ್ಕೂಲಿಗೆ ಹೋಗಿ ವಾಪಸ್ ಬಂದಾಯ್ತು. ಬೆಳಿಗ್ಗೆ ನಾನು ಏಳೋದಕ್ಕಿಂತ ಮುಂಚೇನೇ ನೀನು ಹೊರಟು ಹೋಗಿದ್ದೆ. ಈಗ ಎಲ್ಲಿ ಇದ್ದೀಯಾ? ಯಾವಾಗ ಬರ್ತೀಯ ಮನೆಗೆ? ಯಾವಾಗ ನೋಡಿದರೂ ನೀನು ಹೊರಗಡೆನೇ ಸುತ್ತುತ್ತಾ ಇರ್ತೀಯಾ, ನನ್ನ ಜೊತೆ ಕಾಲಾನೇ ಕಳೆಯೊಲ್ಲ. ಇವತ್ತಾದರೂ ನನ್ನ ಜೊತೆ ಬರ್ತೀಯಾ ಅಂತ ಅನ್ಕೊಂಡಿದ್ದೆ''- ಹೀಗೆ ಒಂದೇ ಉಸಿರಿನಲ್ಲಿ ನನ್ನನ್ನ ತರಾಟೆ ತೆಗೆದುಕೊಳ್ಳೋದಕ್ಕೆ ಮಗ ಪ್ರಾರಂಭಿಸಿದ.</p>
<p>ನಾನು ಅವನಿಗೆ ಏನೇನೋ ಸಮಾಧಾನದ ಮಾತನ್ನು ಆಡೋದಕ್ಕೆ ಪ್ರಾರಂಭಿಸಿ,</p>
</h೬>
<p>೯೬<br /><em>ತಿರುಗಾಟ<br />ತಿರುಗಾಟ</em><br />೯೭</p>
<p><h೬>''ಸುನಂದಾ ಇದ್ದರೆ ಕೊಡು ಸ್ವಲ್ಪ''- ಅಂತ ಹೇಳಿದೆ. ಸುನಂದಾ ಫೋನ್ ತಗೊಂಡಾಗ, ಅವಳಿಗೆ ನಾನು ಊಟಿಗೆ ಹೋಗಿ ಬರೋ ವಿಚಾರ ಸಂಕ್ಷಿಪ್ತವಾಗಿ ಹೇಳಿದೆ. ಜೊತೆಗೆ ''ಅದೇನು ಅಶೋಕ ಹೇಳ್ತಾ ಇದ್ದ, ಇವತ್ತು ತನ್ನ ಜೊತೆಗೆ ನಾನು ಎಲ್ಲಿಗೊ ಬರ್ತೀನಿ ಅಂತ ಅಂದು ಕೊಂಡಿದ್ದನಂತಲ್ಲಾ?''- ಅಂತ ಅವಳನ್ನು ಕೇಳಿದೆ.''ನೀವು ಮರತೇ ಬಿಟ್ರಾ? ಇವತ್ತು ಅವನ ಸ್ಕೂಲಲ್ಲಿ ಪ್ರತಿಭಾ ದಿನಾಚರಣೆ, 'ಟ್ಯಾಲೆಂಟ್ಸ್ ಡೇ' ಇದೆ. ನಮ್ಮ ಅಶೋಕನಿಗೂ ಏನೇನೋ ನಾಲ್ಕೈದು ಫಸ್ಟ್ ಫ್ರೈಜ಼್‍ಗಳು ಬಂದಿವೆ. ''ನಾವಿಬ್ಬರೂ ಅ ಅಶೋಕನ ಜೊತೆಗೆ ಅವನ ಸ್ಕೂಲಿಗೆ ಹೋಗ್ತೀವಿ; ಅವನು ಬಹುಮಾನ ತಗೊಳೋದನ್ನ ನಾವು ನೋಡ್ತೀವಿ''- ಅಂತ ಏನೇನೋ ಕನಸು ಕಂಟ್ಕೊಂಡಿದ್ದಾನೆ ಈ ಹುಡುಗ. ಇರಲಿ, ಯಥಾ ಪ್ರಕಾರ ನಾನೊಬ್ಬಳೇ ಹೋಗ್ತೀನಿ; ಅವನಿಗೆ ನಾನೇ ಏನಾದರೂ ಸಮಾಧಾನ ಹೇಳ್ತೀನಿ''- ಅಂತ ಸುನಂದಾ ಹೇಳಿದಳು.</p>
<p>ನಮ್ಮ ಅಶೋಕ ತುಂಬಾ ಜಾಣ. ಆದರೆ ಏನು ಮಾಡೋದು, ತುಂಬಾ ದುಡ್ಡು ಕೊಟ್ಟು, ಡೊನೇಷನ್ ಸುರಿದು ಇನ್ನೂ ಒಳ್ಳೆಯ ಸ್ಕೂಲಿಗೆ ಅವನನ್ನ ಸೇರಿಸೋ ಚೈತನ್ಯ ನಮಗಿರಲಿಲ್ಲ. ಹಾಗಂದಾಕ್ಷಣಕ್ಕೆ ಅವನು ಈಗ ಓದುತ್ತಿರೋ ಪ್ರೈಮರಿ ಸ್ಕೂಲೇನೂ ಅಷ್ಟು ಕಳಪೆಯೇನೂ ಅಲ್ಲ. ಆದರೆ ಮಕ್ಕಳು ಚಿಕ್ಕವರಿದ್ದಾಗಲೇ ಒಂದು ಒಳ್ಳೇ ಸ್ಕೂಲ್‍ಗೆ ಸೇರಿ, ಒಂದು ಒಳ್ಳೇ ವಾತಾವರಣದಲ್ಲಿ ಬೆಳೆದರೆ, ತಮ್ಮ ತಮ್ಮ ಪ್ರತಿಭೆಯನ್ನು ತೋರಿಸಿಕೊಳ್ಳೋದಕ್ಕೆ ಸರಿಯಾದ ಅವಕಾಶಗಳು ಅಂತಹ ಸ್ಕೂಲಲ್ಲಿ ಸಿಕ್ಕರೆ ಮಕ್ಕಳಿಗೆ ಎಷ್ಟು ಒಳ್ಳೆಯದಲ್ವಾ- ಅಂತ ಸುನಂದಾನೂ ನಾನೂ ಬಹಳ ಸಲ ಮಾತಾಡಿಕೊಂಡಿದ್ವಿ. ಎಷ್ಟೋ ಮಕ್ಕಳು ಪ್ರತಿಭಾವಂತರಾಗಿದ್ದರೂ ಅವರಿಗೆ ಸರಿಯಾದ ಅವಕಾಶಗಳೇ ಸಿಗದೇ ಹೋಗಿ, ಸಾಮಾನ್ಯ ಮಟ್ಟದ ಮಕ್ಕಳ ಸಹವಾಸದಲ್ಲೇ ಬೆಳೆದು, ಒಳ್ಳೆ ಶಿಕ್ಷಕರ ಸಹಾಯ ಸಿಗದೇ ಹೋಗಿ, ಮಂಕಾಗಿಯೋ, ಬೂದಿ ಮುಚ್ಚಿದ ಕೆಂಡವಾಗಿಯೋ ಎಲ್ಲೆಲ್ಲೋ ಬೆಳೀತಿರುತ್ತಾರೆ. ಅನ್ನೋದನ್ನ ನಾವಿಬ್ಬರೂ ಆಗಾಗ್ಗೆ ಮಾತಾಡಿಕೊಳ್ತಾ ಸಹ ಇದ್ದೆವು.</p>
<p>ಆದರೂ ಸುನಂದಾ ಮನೇನಲ್ಲೇ ಅಶೋಕನಿಗೆ ಪಾಠ ಹೇಳಿಕೊಡ್ತಾ ಇದ್ದಳು. ಹೊರಗಡೆ ಆಟಕ್ಕೆ ಕರೆದುಕೊಂಡು ಹೋಗುತ್ತಾ ಇದ್ದಳು. ಮನೆ ಹತ್ತಿರ ಇರುವ ಲೈಬ್ರರಿಗೆ ಕರೆದುಕೊಂಡು ಹೋಗಿ, ಮಕ್ಕಳ ಸಚಿತ್ರ ಪುಸ್ತಕಗಳನ್ನ ತಂದು ಓದುವ ಹವ್ಯಾಸವನ್ನ ಅವನಿಗೆ ರೂಢಿ ಮಾಡಿಸಿದ್ದಳು. ಮಕ್ಕಳ ಕಾರ್ಯಕ್ರಮ ಎಲ್ಲಾದರೂ ನಡೆಯುತ್ತೆ ಅಂತ ಗೊತ್ತಾದರೆ, ಅಲ್ಲಿಗೆಲ್ಲಾ ಅಶೋಕನ್ನ ಕರೆದುಕೊಂಡು ಹೋಗೋದು, ಅವಕಾಶ ಸಿಕ್ಕರೆ ಭಾಗವಹಿಸುವಂತೆ ಮಾಡೋದು, ಈ ರೀತಿ ಬರೀ ಟಿ.ವಿ. ನೋಡುತ್ತಲೇ ಮಗು ಮನೇಲಿ ತನ್ನ ಬಿಡುವಿನ ವೇಳೆಯನ್ನ ಕಳೆಯುವುದನ್ನ<br />ತಪ್ಪಿಸಿದ್ದಳು. ಹೀಗೆ, ತನಗೆ ತೋಚಿದ ರೀತಿನಲ್ಲಿ ಆ ಬಾಲ ಪ್ರತಿಭೆಗೆ ಪೋಷಣೆ ಮಾಡ್ತಾ ಇದ್ದಳು. ಇದನ್ನೆಲ್ಲಾ ನಾನು ಈಗ ಯೋಚಿಸುತ್ತಾ ಕಾರಲ್ಲಿ ಕಾಯುತ್ತಾ ಕುಳಿತಿದ್ದಾಗ ಹೋಟೆಲ್ ಪ್ರಿನ್ಸ್‍ನ ಡೋರ್ ಬಾಯ್ ಬಂದು ''ನಿಮ್ಮನ್ನು ಕರೀತಾ ಇದ್ದಾರೆ''- ಅಂತ ನನಗೆ ಹೇಳಿದ.</p>
<p>ಮೈ ಕೊಡವಿಕೊಂಡು ಎದ್ದು ನಾನು ಹೋಟೆಲಿನ ಸ್ವಾಗತ ವಿಭಾಗದ (ರಿಸೆಪ್‍ಷನ್ ಲಾಂಜ್) ಹತ್ತಿರ ಹೋದೆ. ಬಾಲಚಂದರ್ ಆಗಲೇ ಹೊರಗಡೆ ಬಂದು, ತಮ್ಮ ಅಮೇರಿಕನ್ ಅತಿಥಿಗಳೊಂದಿಗೆ ಏನೋ ಮಾತಾಡ್ತಾ ಅಲ್ಲಿದ್ದ ಸೋಫಾ ಮೇಲೆ ಕುಳಿತಿದ್ದರು.</p>
<p>ನನ್ನನ್ನು ನೋಡಿದ ಕೂಡಲೇ ''ಸ್ವಲ್ಪ ಪ್ರೋಗ್ರ್ಯಾಂ ಛೇಂಜ್ ಆಗಿದೆ ಕಣಯ್ಯಾ; ಇವತ್ತೇ ನಾವು ಊಟಿಗೆ ಹೋಗೋದಿಲ್ಲಾ. ಇಲ್ಲೇ ಸ್ವಲ್ಪ ಕೆಲಸ ಇದೆ. ಎಂ.ಜಿ. ರೋಡಿಗೆ ಹೋಗಬೇಕು ಸ್ವಲ್ಪ ಪರ್ಚೇಸ್ ಮಾಡಬೇಕು. ಬಹುಶಃ ನಾಳೆ ಮಧ್ಯಾಹ್ನ ಊಟಿಗೆ ಹೋಗೋಣಾಂತೆ. ಸರೀನಾ?''- ಅಂತ ಬಾಲಚಂದರ್ ನನ್ನನ್ನು ಕೇಳಿದರು.</p>
<p>''ನೀವು ಏನು ಹೇಳಿದರೆ ಹಾಗೆ, ಸರ್''- ಅಂತ ನಾನು ಉತ್ತರಿಸಿದೆ.</p>
<p>ಬಾಲಚಂದರ್ ಒಬ್ಬರೇ ಬಂದು ಕಾರಲ್ಲಿ ಕುಳಿತರು. ನಾನು ಎಂ. ಜಿ. ರೋಡ್ ಕಡೆ ಅವರನ್ನ ಕರೆದುಕೊಂಡು ಹೋದೆ.</p>
<p>''ಥಾಮಸ್ ಎಂಡ್ ಥಾಮಸ್ ಬುಕ್ಸ್ ಸ್ಟೋರ್ ಹತ್ತಿರ ಕರ್ಕೊಂಡು ಹೋಗು''- ಅಂತ ಅವರು ನನಗೆ ಹೇಳಿದರು. ಅಲ್ಲಿಗೆ ನಾವು ಹೋದೆವು. ಹತ್ತಿರದಲ್ಲೇ ಟ್ಯಾಕ್ಸಿಯನ್ನ ಪಾರ್ಕ್ ಮಾಡಿದೆ. ಅವರು ಆ ಪುಸ್ತಕದ ಅಂಗಡಿಯೊಳಗೆ ನುಗ್ಗಿದರು. ನನಗೂ ಸಹ ಪುಸ್ತಕಗಳು ಅಂದರೆ ಚಿಕ್ಕಂದಿನಿಂದಲೂ ಪ್ರಾಣ. ಪುಸ್ತಕದ ಅಂಗಡಿ ಎಂದರೆ ಏನೋ ಒಂಥರ ಗೌರವ. ಅಲ್ಲಿ ಬರೀ ಇಂಗ್ಲಿಷ್ ಪುಸ್ತಕಗಳೇ ತುಂಬಿ ಇರುತ್ತವೆ. ಅಮೇರಿಕಾದಲ್ಲಿ, ಇಂಗ್ಲೆಂಡಿನಲ್ಲಿ, ಯೂರೋಪಿನ ಬೇರೆ ಬೇರೆ ಕಡೆ ಪ್ರಕಟ ಆಗಿರೋ ಯಾವ ಪುಸ್ತಕ ಬೇಕು ಅಂದರೂ ಇಂತಹ ದೊಡ್ಡ ದೊಡ್ಡ ಪುಸ್ತಕದ ಅಂಗಡಿಗಳಲ್ಲೇ ಅವು ಸಿಗುತ್ತವೆ- ಅಂತ ಜನ ಆಡೋದನ್ನ ನಾನು ಕೇಳಿದ್ದೆ. ಈ ಮಾದರಿಯ ಪುಸ್ತಕದ ಅಂಗಡಿಗೆ ನಾನು ಹಿಂದೆ ಯಾವಾಗಲೂ ಹೋಗಿರಲಿಲ್ಲ. ''ನೋಡಿಕೊಂಡೇ ಬರೋಣ'' ಅಂತ ಬಾಲಚಂದರ್ ಹಿಂದೆಯೇ ನಾನೂ ಸಹ ಆ ಪುಸ್ತಕದ ಅಂಗಡಿಯ ಒಳಗೆ ಹೋದೆ.</p>
<p>* * *</p>
<p>ನಾನು ಆ ಪುಸ್ತಕ ಇಟ್ಟಿರುವ ಬೀರುಗಳ ಒಪ್ಪ ಓರಣ, ಹಿತಮಿತವಾದ ಬೆಳಕು, ಮೆಲ್ಲನೆ ತಿರುಗುತ್ತಿರುವ ಮೇಲಿನ ಫಾ಼್ಯನ್‍ಗಳು, ಯಾವ ಯಾವ ಬಗೆಯ ಪುಸ್ತಕಗಳು ಎಲ್ಲೆಲ್ಲಿ ಇವೆ ಎಂಬ ತಲೆಬರಹದ ಪಟ್ಟಿಗಳು, ''ಏನಾದರೂ ಸಹಾಯ</p>
</h೬>
<p>೯೮<br /><em>ತಿರುಗಾಟ<br />ತಿರುಗಾಟ</em><br />೯೯</p>
<p><h೬>ಬೇಕೆ?''-ಎಂದು ಕೇಳಿ, ಬೇಕಾದ ಪುಸ್ತಕಗಳನ್ನ ಹುಡುಕಿ ಕೊಡುತ್ತಿದ್ದ ಹಸನ್ಮುಖಿಯರು, ತಮಗೆ ಬೇಕಾದ ಪುಸ್ತಕಗಳು ಇವೆಯೋ, ಅವೇನೋ ಎಂಬುದನ್ನು ನೋಡಿ ಬೇಕಾದುದನ್ನ ಆರಿಸಿಕೊಂಡು ಕೌಂಟರ್ ಬಳಿ ಜನ ಹೋಗಿ ಬಿಲ್ ಹಾಕಿಸಿಕೊಂಡು ದುಡ್ಡು ಕೊಡುತ್ತಿದ್ದ ಶಿಸ್ತಿನ ರೀತಿ- ಇವೆಲ್ಲಾ ಬಹಳ ಚೆನ್ನ್ನಾಗಿತ್ತು. ''ಇಲ್ಲಿ ಇಲ್ಲದಿದ್ದರೆ, ನಿಮಗೆ ಬೇಕಾದ ಪುಸ್ತಕಗಳನ್ನು ಎಲ್ಲಿ ಸಿಗುತ್ತವೆಯೋ ಅಲ್ಲಿಂದ ನಿಮಗೆ ತರಿಸಿಕೊಡುತ್ತೇವೆ''- ಎಂಬ ಬೋರ್ಡೂ ಸಹ ಹಾಕಿದ್ದರು. ಚಿಕ್ಕ ಟ್ರೇ ಒಂದರಲ್ಲಿ ಪುಟ್ಟ ಪುಟ್ಟ ಸುಂದರ ಟೀ ಕಪ್‍ಗಳನ್ನ ಇಟ್ಟುಕೊಂಡು, ಒಬ್ಬರು ಪರಿಚಾರಿಕೆ ನಮ್ಮ ಬಳಿ ಬಂದು, ''ಸ್ವಲ್ಪ ಟೀ ತೆಗೆದುಕೊಳ್ಳುತ್ತಿರಾ?'' ಎಂದೂ ಕೇಳಿದರು. ಅಂಗಡಿಗಳಿಗೆ ಬರುವ ಗಿರಾಕಿಗಳನ್ನ ಆಕರ್ಷಿಸಿ ಬುಟ್ಟಿಗೆ ಹಾಕಿಕೊಳ್ಳುವುದು ಹೇಗೆ ಅನ್ನುವುದು ಇಂಥವರಿಗೆ ಚೆನ್ನಾಗಿ ಗೊತ್ತು. ಆರಿಸಿಕೊಂಡ ಪುಸ್ತಕಗಳನ್ನ ಒಂದುಕಡೆ ಹಾಕಿಕೊಂಡು ಕೈಯಲ್ಲಿ ಕೊಂಡೊಯ್ದು ಕೌಂಟರಿಗೆ ತೆಗೆದುಕೊಂಡು ಹೋಗಲು ಚಿಕ್ಕ ಚಿಕ್ಕ ಪ್ಲಾಸ್ಟಿಕ್ ಬುಟ್ಟಿಗಳನ್ನೂ ಇಟ್ಟಿದ್ದರು, ಆ ಮಾತು ಬೇರೆ. ಒಳಹೊಕ್ಕವರು ಒಂದಾದರೂ ಪುಸ್ತಕ ಕೊಳ್ಳದೆ ಹೊರಬೀಳುತ್ತಿರಲಿಲ್ಲ.ಬೇಗ ಬೇಗ ನಾನು ಆ ದೊಡ್ಡ ಅಂಗಡಿಯ ಒಳಗೆ ಪ್ರದಕ್ಷಿಣೆ ಹಾಕಿ ಬರುವದರೊಳಗೆ, ಬಾಲಚಂದರ್ ರಾಶಿ ರಾಶಿ ಪುಸ್ತಕಗಳನ್ನ ತೆಗೆದುಕೊಂಡು ಹೋಗಿ, ಕೌಂಟರ್ ಮೇಲೆ ಗುಡ್ಡೆ ಹಾಕಿದ್ದರು. ನಾನೂ ಅಲ್ಲಿ ಹೋಗಿ ನಿಂತೆ. ಸುಮಾರು ಆರುನೂರು ಏಳು ನೂರು ಪುಸ್ತಕಗಳು ಇದ್ದರೂ ಇರಬಹುದು, ಎಲ್ಲಾ ದಪ್ಪ ದಪ್ಪ ದೊಡ್ಡ ದೊಡ್ಡ ಸೈಜ಼್ ಪುಸ್ತಕಗಳೇ. ಲೈಬ್ರರಿಯಲ್ಲಿನ ಒಂದು ಥರಾ ರೆಫ಼ರೆನ್ಸ್ ಬುಕ್(ಪರಾಮರ್ಶನ ಗ್ರಂಥ) ಗಳಿದ್ದ ಹಾಗೆ. ಎಲ್ಲಕ್ಕೂ ಬಿಲ್ ಹಾಕಿಸಿ, ತಮ್ಮ ಪ್ಯಾಂಟಿನ ಹಿಪ್ ಪಾಕೆಟ್‍ನಿಂದ ವ್ಯಾಲೆಟ್‍ನ್ನು ಹೊರತೆರೆದರು. ನಾಲ್ಕಾರು ಕ್ರೆಡಿಟ್ ಕಾರ್ಡುಗಳು ಇಣುಕಿ ನೋಡುತ್ತಿದ್ದವು. ಅದರಲ್ಲಿ ಒಂದನ್ನು ಆರಿಸಿ ಕೊಟ್ಟು, ''ಇದನ್ನ ತೆಗೆದುಕೊಳ್ಳುತ್ತಿರೋ?'' ಎಂದು ಅಂಗಡಿಯವರಿಗೆ ಪ್ರಶ್ನಿಸಿದರು. ''ಅಮೆರಿಕನ್ ಎಕ್ಸ್‍ಪ್ರೆಸ್ ಖಂಡಿತಾ ಓ.ಕೆ,'' ಎನ್ನುತ್ತಾ ಅದನ್ನ ಅಂಗಡಿಯವರು ತೆಗೆದುಕೊಂಡರು. ''ದಯವಿಟ್ಟು ಒಂದು ನಿಮಿಷ,'' ಎನ್ನುತ್ತಾ ಬಿಲ್ ಸಮೇತ ಅವರು ಪಕ್ಕದ ಟೇಬಲ್ಲಿನಲ್ಲಿದ್ದ ಫೋನ್ ಹತ್ತಿರ ಹೋದರು.</p>
<p>ಸುಮಾರು ಹತ್ತು ನಿಮಿಷಗಳ ಹತ್ತಿರ ಅವರು ಹಿಂದಕ್ಕೆ ಬಂದರು. ''ಎಲ್ಲಾ ಸರಿಯಾಗಿದೆ ತಾನೆ?'' ಬಾಲಚಂದರ್ ಪ್ರಶ್ನಿಸಿದರು.</p>
<p>''ಓಹೋ, ಪರ್‍ಫೆಕ್ಟ್. ಆದರೂ ನಾವು ಫಾ಼ಮ್ರ್ಯಾಲಿಟಿ ಅಬ್ಸರ್ವ್ ಮಾಡಲೇ ಬೇಕಲ್ಲ,'' ಅಂತ ಅಂಗಡಿಯವರು ಹೇಳಿ, ಕ್ರೆಡಿಟ್ ಕಾರ್ಡ್‍ಗೆ ಛಾರ್ಜ್ ಮಾಡಲು ಕ್ಯಾಷಿಯರ್‍ಗೆ ಹೇಳಿದರು. ''ಹೇಗೆ ಪ್ಯಾಕ್ ಮಾಡಿಸಲಿ, ಮೂರು ನಾಲ್ಕು<br />ಬಂಡಲ್‍ಗಳಾದರೆ ನಿಮಗೆ ಕ್ಯಾರಿ ಮಾಡಲು ಈಜಿ಼ ಅಲ್ವಾ?'' ಎಂದು ಬಾಲಚಂದರ್‍ಗೆ ಅವರು ಕೇಳಿದರು.</p>
<p>''ನೋಡಿ, ಒಂದು ಕೆಲಸ ಮಾಡಿ. ಒಂದೇ ಬಾಕ್ಸ್‍ನಲ್ಲಿ ಹಾಕಿ, ಚೆನ್ನಾಗೆ ಪ್ಯಾಕ್ ಮಾಡಿ, ಷಿಪ್ ಮಾಡೋದಕ್ಕೆ ರೆಡಿ ಇರೋಹಾಗೆ ಪ್ಯಾಕ್ ಮಾಡಿ ಇಟ್ಟಿರಿ. ನಾನು ನಾಲ್ಕು ದಿನ ಬಿಟ್ಟು ಬರ್ತೇನೆ, ಮೇ ಆರನೇ ತಾರಿಖು. ನಾನು ಏರ್‍ಪೋರ್ಟ್‍ಗೆ ಹೋಗೋವಾಗ, ಇಲ್ಲಿ ಬಂದು, ಪಿಕ್‍ಅಪ್ ಮಾಡಿಕೊಂಡು ತೊಗೊಂಡು ಹೋಗ್ತೀನಿ. ಈ ಎಲ್ಲಾ ಪುಸ್ತಕಗಳನ್ನೂ ನಾನು ನನ್ನ ಜೊತೆ ಅಮೆರಿಕಾಗೆ ತೆಗೆದುಕೊಂಡು ಹೋಗ್ತಾ ಇದ್ದೀನಿ. ಒಂದು ದಿನ ಮೊದಲೇ ನಿಮಗೆ ಫೋನೂ ಸಹ ಮಾಡಿರ್ತೀನಿ'' ಅಂತ ಬಾಲಚಂದರ್ ಹೇಳಿದರು.</p>
<p>''ಹಾಗೇ ಆಗಲಿ,'' ಅಂದರು, ಮ್ಯಾನೇಜರ್ ಅವರು.</p>
<p>* * *</p>
<p>ಬಾಲಚಂದರ್ ಅವತ್ತು ಅಲ್ಲೇ ಬೆಂಗಳೂರಿನ ಆ ಪಂಚತಾರಾ ಹೋಟೆಲ್ ಪ್ರಿನ್ಸ್‍ನಲ್ಲೇ ಉಳಿದುಕೊಂಡರು. ಸಾಯಂಕಾಲ ಊಟದ ಸಮಯದಲ್ಲಿ ಹೊರಗಡೆ ಬಂದು, ''ನೀನು ಇಲ್ಲೇ ಎಲ್ಲಾದರೂ ಹೋಗಿ ಊಟ ಮಾಡಿಕೊಂಡು ಬಾ''- ಅಂತ ಮತ್ತೆ ನನ್ನ ಕೈಗೆ ನೂರು ರೂಪಾಯಿ ನೋಟನ್ನು ಕೊಟ್ಟು ಹೋಟೆಲ್ ಒಳಗೆ ಹೋದರು. ಅವರ ಅಸ್ಪಷ್ಟ ಮಾತು ಸ್ವಲ್ಪ ಓಲಾಡಿಕೊಂಡೇ ನಡೆದುಕೊಂಡು ಹೋಗುತ್ತಾ ಇದ್ದುದನ್ನು ಕಂಡಾಗ ನನಗೆ, ''ಈಗಾಗಲೇ ಇವರ ಗುಂಡುಪಾರ್ಟಿ ಪ್ರಾರಂಭವಾಗಿರಬೇಕು. ಇನ್ನು ಇವರು ಹೀಗೆ ಸಂಜೆ ರಾತ್ರೆ ಎಲ್ಲಾ ಸ್ನೇಹಿತರೊಂದಿಗೆ ಕುಡಿಯುತ್ತಾ ಕಾಲ ಕಳೆಯುತ್ತಾರೆ. ಬೆಳಿಗ್ಗೆ ಹತ್ತು ಹನ್ನೊಂದು ಗಂಟೆಯ ಮೊದಲು ಇವರು ಏಳುವ ಸಂಭವ ಇಲ್ಲ. ಇನ್ನು ಎಲ್ಲಿಗಾದರೂ ಹೋಗುವುದು ಅಂದರೆ ಹನ್ನೊಂದು ಹನ್ನೆರಡು ಗಂಟೆಯ ಮೇಲೇನೆ''- ಅಂತ ಊಹಿಸಿಕೊಂಡು ಕಾರನ್ನು ಅಲ್ಲೇ ಹೋಟೆಲ್ ಆವರಣದೊಳಗೆ ಮೂಲೆಯಲ್ಲಿ ಪಾರ್ಕ್ ಮಾಡಿ, ಹತ್ತಿರದ ಸಸ್ಯಾಹಾರಿ ಹೋಟೆಲನ್ನು ಹುಡುಕಿಕೊಂಡು ಹೊರ ನಡೆದೆ.</p>
<p>ಹೋಟೆಲ್ ಸೆಕ್ಯೂರಿಟಿಯವನು ''ಏನಣ್ಣ, ನೀನು ಇವತ್ತು ಇಲ್ಲೇ ಹಾಲ್‍ಟಾ? ನಿನ್ನ ಕಾರನ್ನ ಅಲ್ಲಿ ಮೂಲೇಲಿ ದೂರ ಪಾರ್ಕ್ ಮಾಡೋದು ಒಳ್ಳೆಯದು; ಇಲ್ಲಿ ಮುಂದುಗಡೆ ಬೇಡ''- ಅಂತ ಹೇಳೋದಕ್ಕೆ ಬಂದ.</p>
<p>''ಅದೆಲ್ಲಾ ನನಗೆ ಗೊತ್ತು ಕಣಯ್ಯಾ, ನಾನು ಈಗಾಗಲೇ, ನೋಡು, ಅಲ್ಲಿ ಮೂಲೆಯಲ್ಲಿ ಪಾರ್ಕ್ ಮಾಡಿ ಆಗಿದೆ''- ಅಂತ ಹೇಳಿ, ಗೇಟಿನಿಂದ ಹೊರ ಬರಲು ತೊಡಗಿದೆ.</p>
</h೬>
<p>೧೦ಂ<br /><em>ತಿರುಗಾಟ<br />ತಿರುಗಾಟ</em><br />೧೦೧</p>
<p><h೬>ನನಗೆ ಗೊತ್ತಿತ್ತು ಗಿರಾಕಿ ನನ್ನನ್ನ ಬರ ಹೇಳಿದ್ದು ಇವನ ಮುಖಾಂತರಾನೇ. ''ಊಟ ಮಾಡು ಹೋಗು''- ಅಂತ ದುಡ್ಡುಕೊಟ್ಟಿದ್ದೂ ಸಹ ಇವನ ಮುಂದೇನೆ. ತನಗೂ ಏನಾದರೂ ಅವರು ಕೊಟ್ಟಾರೇನೋ ಅಥವಾ ನಾನೇ ಏನಾದರೂ ಇವನಿಗೆ ಕೊಡ್ತೀನೇನೋ ಅನ್ನೋ ಭಾವನೆಯಿಂದ, ಹೀಗೆಲ್ಲಾ ಹೋಟೆಲಿನ ಸಿಬ್ಬಂದಿಯವರು ಪ್ರವಾಸಿಗಳ ಹತ್ತಿರ ಅದೂ ಇದೂ ಏನೋ ಮಾತನಾಡುವುದಕ್ಕೆ ಪ್ರಯತ್ನ ಪಡುತ್ತಾರೆ; ಭಕ್ಷೀಸನ್ನ ನಿರೀಕ್ಷಿಸುತ್ತಾ ನಿಲ್ಲುತ್ತಾರೆ.ಸಾಮಾನ್ಯವಾಗಿ ನಾವು ಕರೆದುಕೊಂಡು ಬಂದ ಪ್ರವಾಸಿಗಳು, ಈ ಥರ ದೊಡ್ಡ ದೊಡ್ಡ ಹೋಟೆಲ್‍ಗೆ ಬಂದು ಉಳಿದಾಗ, ಹೀಗೇ ಮಾಡುತ್ತಾರೆ. ತಾವು ಉಳಿದುಕೊಂಡ ರೂಮಿಗೇನೇ ಕಾಫಿ ತಿಂಡಿ ಸಪ್ಲೈ ಮಾಡ್ತಾರಲ್ಲಾ ಆ ರೂಮ್ ಸರ್ವಿಸ್ ನವರಿಗೆ, ಸಾಮಾನುಗಳನ್ನ ತಂದು ಕಾರಲ್ಲಿ ವಾಪಸ್ ಇಟ್ಟ ಹುಡುಗರಿಗೆ, ಹೋಟಲಿನ ಮುಂಬಾಗಿಲಿನಲ್ಲಿ ನಿಂತು ಹೋದಾಗ ಬಂದಾಗ ಸೆಲ್ಯೂಟ್ ಹೊಡೆದು ಸ್ವಾಗತಿಸುತ್ತಾ ಇರೋ ಡೋರ್ ಬಾಯ್‍ಗಳಿಗೆ, ಆಮೇಲೆ ಹೊರಗಡೆ ಹೋಟೆಲ್ ಆವರಣದಲ್ಲಿ ನಿಂತು ಪಾರ್ಕ್ ಮಾಡಿದ ಕಾರುಗಳನ್ನ ನೋಡಿಕೊಳ್ತಾ ಇರೋ ಸೆಕ್ಯೂರಿಟಿ ಸಿಪಾಯಿಗಳಿಗೆ- ಹೀಗೆ, ಬಂದು ಉಳಿದುಕೊಂಡಿರೋ ಪ್ರವಾಸಿಗಳು, ಹೋಟೆಲ್‍ನ ಬಿಟ್ಟು ಹೋಗುವಾಗ, ಎಲ್ಲರಿಗೂ ಚೂರು ಪಾರು ಟಿಪ್ಸ್ ಕೊಡೋದು ಒಂದು ಥರ ಟೂರಿಸ್ಟ್‍ಗಳ ಸಂಪ್ರದಾಯ. ಮಧ್ಯ ಮಧ್ಯವೂ ಇವರಲ್ಲಿ ಕೆಲವರಿಗೆ ಗಿರಾಕಿಗಳು ಏನಾದರೂ ಕೈ ಬೆಚ್ಚಗೆ ಮಾಡುವುದು ಒಮ್ಮೊಮ್ಮೆ ಉಂಟು. ಸಿಬ್ಬಂದಿಯವರು ತಾವು ಏನಾದರೂ ಸಹಾಯ ಮಾಡಿ, ಹೋಗೋದಕ್ಕಿಂತ ಮುಂಚೆ ಅಲ್ಲೇ ನಿಂತು 'ಸಾರ್'- ಅಂತ ಕೇಳಿದಾಗ ಹೆಚ್ಚು ಕಡಿಮೆ ಇದೇ ಸಂಕೇತ, ಇದೇ ಅರ್ಥ.</p>
<p>ಕೆಲವು ಸಲ ಈ ಕ್ರಮ ಏನೂ ಗೊತ್ತಿಲ್ಲದೇ ಇರೋರೂ ಬಂದು, ಇವರನ್ನೆಲ್ಲಾ ನಿರಾಶೆ ಮಾಡಿ ಹೋಗೋದು ಉಂಟು. ಅಭ್ಯಾಸ ಇಲ್ಲದವರಿಗೆ ಹೊಟೆಲ್‍ನಲ್ಲಿ ತಿಂಡಿ ತಂದುಕೊಟ್ಟ ಸಪ್ಲೈಯರ್ (ಮಾಣಿ) ಗೆ ಎಷ್ಟು ಟಿಪ್ಸ್ (ದಕ್ಷಿಣೆ) ಕೊಡಬೇಕು ಅಂತ ಪೇಚಾಟ ಸಹಾ ಆಗೋದು ಉಂಟು. ಬಿಲ್‍ನ ಮೊತ್ತದ ಸುಮಾರು ಶೇಕಡಾ ಹತ್ತರಿಂದ ಹದಿನೈದರಷ್ಟು ಕೊಡಬಹುದು- ಅಂತ ಒಂದು ಅಲಿಖಿತ ನಿಯಮ ಇದೆಯಂತೆ. ಇನ್ನು ಜಿಪುಣಾಗ್ರೇಸರ ಚಕ್ರವರ್ತಿಗಳ ಮಾತು ಬೇರೆ. ಇವರೆಲ್ಲರ ನಡುವೆ ಒಬ್ಬಿಬ್ಬರು ಘನಂಧಾರಿ ಗಿರಾಕಿಗಳೂ ಸಹ ಹುಣ್ಣಿಮೆಗೊಮ್ಮೆ-ಅಮಾವಾಸ್ಯೆಗೊಮ್ಮೆ ನಮ್ಮ ಕಣ್ಣಿಗೆ ಬೀಳೋದೂ ಉಂಟು.</p>
<p>* * *</p>
<p>ನಾನು ಅಂದುಕೊಂಡಿದ್ದು ನಿಜವಾಯಿತು ಮಾರನೇ ದಿನ ಬೆಳಗ್ಗೆ ಹತ್ತೂವರೆ<br />ವೇಳೆಗೆ ಬರೋದಕ್ಕೆ ನನಗೆ ಹೇಳಿ ಕಳಿಸಿದರು. ಮೂರನೇ ಮಹಡಿಯಲ್ಲಿ ಇದ್ದ ಬಾಲಚಂದರ್ ರೂಮಿಗೆ ನಾನು ಹೋದೆ.</p>
<p>''ಕಾಫಿ ತಿಂಡಿ ಆಯ್ತೇನಯ್ಯಾ? ಆಗಿಲ್ಲದೇ ಇದ್ದರೆ, ಈ ಹೋಟೆಲ್‍ನಲ್ಲೇ ಮಾಡು. ಹೋಟೆಲ್‍ನವರಿಗೆ ಹೇಳು- 'ನನ್ನ ಅಕೌಂಟಿಗೇ ಛಾರ್ಜ್ ಮಾಡಿ' ಅಂತ''- ಎಂದು ಹೇಳಿದರು. ತಲೆಗೆ ಸ್ನಾನ ಮಾಡಿ, ತಲೆ ಒರೆಸಿಕೊಳ್ತಾ ಡ್ರೆಸ್ಸಿಂಗ್ ಮಿರರ್ ಮುಂದೆ ನಿಂತ ಅವರು ಮತ್ತೆ ಹೇಳಿದರು: ''ತಿರುಚ್ಚಿಗೆ ಹೋಗೋ ರೂಟ್ ನಿನಗೆ ಚೆನ್ನಾಗಿ ಗೊತ್ತೇನಯ್ಯಾ. ಅಲ್ಲಿ ಒಂದು ಇಂಪಾರ್ಟೆಂಟ್ ಮೀಟಿಂಗ್‍ಉ ಇವತ್ತು ಸಾಯಂಕಾಲ ಇದೆ. ನಾನು ಐದೂವರೆಗೆಲ್ಲಾ ಅಲ್ಲಿರಬೇಕು. ಎಷ್ಟೊತ್ತಿಗೆ ಹೊರಡಬೇಕು ಹೇಳು''- ಅಂತ ಕೇಳಿದರು.</p>
<p>ನಾನು ''ಊಟಿಗೆ ಹೋಗಬೇಕು ಅಂತ ನೆನ್ನೆ ಹೇಳ್ತಾ ಇದ್ರಲ್ಲಾ, ಅಲ್ಲಿಗೆ ಹೋಗಿ ಆಮೇಲೆ ತಿರುಚರಾಪಳ್ಳಿಗೆ ಹೋಗಬೇಕಾ? ಅಥವಾ ಇಲ್ಲಿಂದ ನೇರವಾಗಿಯೇ ತಿರುಚಿಗೆ ಹೋಗಬೇಕಾ?''</p>
<p>''ಊಟಿಗೆ ಯಾಕಯ್ಯಾ ಹೋಗಬೇಕು? ಅದು ಕ್ಯಾನ್ಸಲ್ ಆಯ್ತು ನಾನು ನಿಂಗೆ ಹೇಳಲಿಲ್ವಾ? ಓಕೆ ನಾನು ಹೇಳೋದು ಮರೆತು ಹೋಯ್ತು. ನೆನ್ನೆ ಸಂಜೇನೆ ಹೇಳ್ದೆ ಅಂತ ಅಂದುಕೊಂಡಿದ್ದೆ. ಇನ್ನೊಂದು ವಿಚಾರ. ಸ್ವಲ್ಪ ಮೈಸೂರಿನಲ್ಲಿ ಸಹ ಕೆಲಸ ಇದೆ. ಅಲ್ಲಿಗೆ ಹೋಗಿ, ಅಲ್ಲಿಂದ ತಿರುಚಿಗೆ ಹೋಗಬೇಕು,'' ಎಂದರು.</p>
<p>''ತಿರುಚಿರಾಪಳ್ಳಿ ಶ್ರೀರಂಗಂ ನನಗೆ ಹೊಸದೇನಲ್ಲ. ಅದೂ ತಿರುಚಿ ಅಂದರೆ ಮರೆಯೋಕಾಗಲ್ಲ; ವಿಚಿತ್ರ ರೀತೀಲಿ ನನ್ನ ಹೆಂಡತೀನ ಅಲ್ಲಿಗೆ ಒಂದು ಸಲ ಕರೆದುಕೊಂಡು ಹೋಗಿದ್ದೆ. ಆಗಲಿ, ತಿರುಚಿಗೆ ಹೋಗೋ ರೂಟ್, ಶಾರ್ಟ್‍ಕಟ್ ನನಗೆ ಗೊತ್ತು. ಆದರೆ ಒಂದು ಸಮಾಚಾರ''</p>
<p>''ಏನಯ್ಯಾ ಅದು? ನನ್ನ ಮೀಟಿಂಗ್ ಮಾತ್ರ ತಪ್ಪಿಸಬಾರದು''</p>
<p>''ಅದಲ್ಲಾ ಸಾರ್, ಮೈಸೂರಿಂದ ಆ ಕಡೆ ಹೋಗುವಾಗ ಮೊದಲು ಸ್ವಲ್ಪ ದೂರ ರಸ್ತೆ ಅಷ್ಟು ಚೆನ್ನಾಗಿಲ್ಲ''</p>
<p>''ಅಂದರೆ! ಶಾರ್ಟ್‍ಕಟ್ ಅಂತ ಕೆಟ್ಟ ರಸ್ತೇಲಿ ಉದ್ದಕ್ಕೂ ಹೋಗಬೇಕಾ?''</p>
<p>''ಅದಲ್ಲಾ ಸಾರ್, ನಾನು ಹೇಳಿದ್ದು. ತಮಿಳುನಾಡಿನ ಗಡಿ ಮುಟ್ಟಿದ ತಕ್ಷಣ, ಅಲ್ಲಿಂದ ಮುಂದೆ ರಸ್ತೆಗಳೆಲ್ಲಾ ಬಹಳ ಚೆನ್ನಾಗಿವೆ. ಆದರೆ ಆ ಗಡಿ ಮುಟ್ಟೋದರ ಹತ್ತಿರದ್ದೇ ತಾಪತ್ರಯ.</p>
<p>ಅಲ್ಲಿ ಕರ್ನಾಟಕದ ಭಾಗದಲ್ಲಿ ಒಂದು ಹತ್ತು ಹದಿನೈದು ಕಿಲೋಮೀಟರ್ ರಸ್ತೆಗಳೆಲ್ಲಾ ಬಹಳ ಅಧ್ವಾನವಾಗಿವೆ. ಏನೋ ರಿಪೇರಿ ಮಾಡ್ತಾನೇ ಇದ್ದಾರೆ ಎಷ್ಟೋ ತಿಂಗಳಿಂದ, ಇನ್ನೂ ಮುಗಿದೇ ಇಲ್ಲ. ಹೀಗಾಗಿ ಮೊದಲೇ ನಿಮಗೆ ಗೊತ್ತಿದ್ದರೆ,</p>
</h೬>
<p>೧೦೨<br /><em>ತಿರುಗಾಟ<br />ತಿರುಗಾಟ</em><br />೧೦೩</p>
<p><h೬>ಆಮೇಲೆ ನೀವು ಕಂಪ್ಲೆಂಟ್ ಮಾಡೋದಿಲ್ಲಾ ಅಂದುಕೊಂಡು ಈಗಲೇ ನಾನು ಅದನ್ನ ಹೇಳಿಬಿಟ್ಟೆ''''ಹದಿನೈದು ಕಿಲೋಮೀಟರ್‍ಆ! ಬೇರೆ ಯಾವುದೂ ಒಳ್ಳೆ ರಸ್ತೇನೇ ಇಲ್ವೇನಯ್ಯಾ.? ತಿಂದಿದ್ದೆಲ್ಲಾ ಕಕ್ಕೋ ಹಾಗೆ ಮಾಡ್ತಿ ಏನಯ್ಯಾ? ರಾತ್ರಿಯೆಲ್ಲಾ ನಾನು ನಿದ್ದೆ ಮಾಡಿದ್ದೂ ಸ್ವಲ್ಪಾನೇ. ಕಾರಲ್ಲೇ ನಿದ್ದೆ ಹೋಡೀಬಹುದು ಅಂದುಕೊಂಡಿದ್ದೆ''- ಅಂತ ಬಾಲಚಂದರ್ ಗೊಣಗಿದರು.</p>
<p>ನಾನು ಮಾತಾಡ್ತಾ ಮಾತಾಡ್ತಾನೇ ರೂಮಿನಲ್ಲೆಲ್ಲಾ ಕಣ್ಣಾಡಿಸ್ತಾ ಇದ್ದೆ. ಅವರೇನೂ ವಿವರಗಳನ್ನು ಹೇಳಬೇಕಾದ್ದು ಇರಲಿಲ್ಲ. ರೂಮ್ ಬಾಯ್ ಬಂದು ರೂಮ್‍ನ್ನು ಇನ್ನೂ ಕ್ಲೀನ್ ಮಾಡಿರಲಿಲ್ಲ. ಮೇಜಿನ ಮೇಲೆ ಇದ್ದ ಬಾಟೆಲ್‍ಗಳು, ತಿಂಡಿ ತಟ್ಟೆಗಳು, ಅರ್ಧಂಬರ್ಧ ಉಳಿದ ಏನೇನೋ ತಿಂಡಿಗಳು ಅವರ ಆ ರಾತ್ರಿಯ ಗುಂಡುಪಾರ್ಟಿಯ ಕಥೆಯನ್ನ ತಾವೇ ಹೇಳುತ್ತಿದ್ದವು.</p>
<p>ಬಾಲಚಂದರ್ ಕೇಳಿದ ಪ್ರಶ್ನೆಗೆ ನೇರವಾಗಿ ಉತ್ತರಿಸದೇ, ''ಇನ್ನೊಂದು ವಿಷಯ ಸಾರ್. ಸ್ವಲ್ಪ ದೂರ ನಾವು ಘಾಟ್ ಸೆಕ್ಷನ್‍ನಲ್ಲಿ ಪ್ರಯಾಣ ಮಾಡಬೇಕಾಗುತ್ತೆ. ಚಾಮರಾಜನಗರದಿಂದ ಮುಂದೆ ಬೆಟ್ಟ ಇಳಿಯುವಾಗ, ಒಂದು ಎಂಟು ಹತ್ತು ಕಿಲೋಮೀಟರ್ ಘಾಟ್ ಸೆಕ್ಷನ್. ಹಾವಿನ ಹಾಗೆ ಅಲ್ಲಿ ಬಹಳ ಅಂಕುಡೊಂಕು ರಸ್ತೆಗಳೇ. ನಿಮಗೆ ಅಭ್ಯಾಸವಿದೆಯೋ ಇಲ್ಲವೋ ಗೊತ್ತಿಲ್ಲ ಸ್ವಲ್ಪ ಲೈಟಾಗೇ ನೀವು ಊಟ ಮಾಡಿದ್ರೆ ಒಳ್ಳೇದು ಅಂತ ನನಗೆ ಅನ್ಸುತ್ತೆ. ಕೆಲವರಿಗೆ ಬಹಳ ಬೇಗ ವಾಂತಿ ಬರೋದು ಉಂಟು.''</p>
<p>''ಏನಯ್ಯಾ ಅದು? ಜಾಲಿಯಾಗಿ ಟ್ರಾವೆಲ್ ಮಾಡೋಣ ಅಂದರೆ, ಏನೇನೋ ಕಂಡೀಷನ್ ಹಾಕ್ತೀಯಾ, ಏನೇನೋ ಹೆದರಿಸ್ತೀಯಾ, ಬೇರೆ ಯಾವುದೂ ಒಳ್ಳೇ ರೂಟ್ ಇಲ್ವೇನಯ್ಯಾ ಆರಾಮವಾಗಿ ಹೋಗೋದಕ್ಕೆ?''- ಅಂತ ಅಂದರು ಅವರು.</p>
<p>''ಕ್ಷಮಿಸಿ ಸಾರ್ ನಾನು ಹೇಳಿದ್ದನ್ನು ನೀವು ತಪ್ಪಾಗಿ ತಿಳಿದುಕೊಂಡರೋ ಏನೋ. ಹಾಗೆ ನೋಡಿದರೆ ರಸ್ತೆ ಅಷ್ಟೇನೂ ಹೆದರಿಕೆ ಹುಟ್ಟಿಸೋವಷ್ಟು ಕೆಟ್ಟದೇನೂ ಆಗಿಲ್ಲ. ಘಾಟ್ ಸೆಕ್ಷನ್‍ನ ಭಾಗ ಸಹ ಬಹಳ ಚೆನ್ನಾಗೇ ಮೈಂಟೈನ್ ಮಾಡ್ತಾ ಇರ್ತಾರೆ. ಏನೂ ತೊಂದರೆ ಇಲ್ಲ. ಆದರೆ, ಪಾಪ ನೀವು ರಾತ್ರಿಯೆಲ್ಲಾ ನಿದ್ದೆ ಮಾಡಿಲ್ಲ ಅಂತ ಅಂದಿರಿ, ಇದೆಲ್ಲಾ ನೋಡಿಕೊಂಡು ಸ್ವಲ್ಪ ಸಲಹೆ ಕೊಟ್ಟೆ ಅಷ್ಟೆ. ಏನೂ ತಲೆ ಕೆಡಿಸಿಕೊಳ್ಳಬೇಡಿ ನಾನು ರೆಡಿಯಾಗಿರುತ್ತೀನಿ. ನೀವು ಹೇಳಿದ ತಕ್ಷಣ ಹೊರಡೋಣ''- ಅಂತ ನಾನು ಹೇಳಿ ಆ ಚರ್ಚೆಗೆ ಮುಕ್ತಾಯ ಹಾಡಿದೆ.</p>
<p>''ಹನ್ನೆರಡೂವರೆಗೆ ಹೊರಡೋಣವೇ? ಯಾವ ರೂಟ್ ಅಂತ ನೀನು ಹೇಳಿದೆ.''</p>
<p>''ಬೆಂಗಳೂರು, ಮೈಸೂರು, ನಂಜನಗೂಡು, ಚಾಮರಾಜನಗರ, ಬನ್ನಾರಿ,<br />ಸತ್ಯಮಂಗಲ, ಈರೋಡು, ನಾಮಕ್ಕಲ್, ತಿರುಚಿ''- ಅಂತ ನಾನು ಹೇಳಿದೆ.</p>
<p>''ಓ ಅದಾ. ಸರಿ ಸರಿ, ನಾನು ಸಿದ್ಧವಾದ ತಕ್ಷಣ ಹೇಳಿಕಳಿಸ್ತೀನಿ''- ಅಂತ ಅವರು ಬಟ್ಟೆ ಹಾಕಿಕೊಳ್ಳುವುದಕ್ಕೆ ಪ್ರಾರಂಭಿಸಿದರು.</p>
<p>ನಾನು ರೂಮಿನಿಂದ ಹೊರಬಂದು ಹೋಟೆಲಿನ ರೆಸ್ಟೋರಂಟ್ ಕಡೆ ಹೋದೆ.</p>
<p>* * *</p>
<p>ಸತ್ಯಮಂಗಲಂ ಹತ್ತಿರ ಹೋಗ್ತಾ ಇದ್ದಾಗ ಬಾಲಚಂದರ್ ಕೇಳಿದರು ''ಇದೇನೇನಯ್ಯಾ ವೀರಪ್ಪನ್ ಕಾಡು? ಎಲ್ಲೂ ಕಾಣಿಸ್ತಾನೇ ಇಲ್ಲಾ ಅವನು. ಈ ರಸ್ತೆಯಲ್ಲಿ ನೀನು ಬಹಳ ಸರಿ ಓಡಾಡಿದ್ದೀಯಾ ಅಂತ ಹೇಳ್ತಿದ್ಯಲ್ಲಾ, ಯಾವತ್ತಾದರೂ ನಿನ್ನ ಕಣ್ಣಿಗೆ ಬಿದ್ದಿದ್ದಾನೇನಯ್ಯಾ ಅವನು?''</p>
<p>''ಇಲ್ಲಾ ಸಾರ್, ನಿಮ್ಮ ಹಾಗೆ ಅವನ ಕಥೆಗಳನ್ನ ನಾನೂ ಸಹ ಬೇಕಾದಷ್ಟು ಕೇಳಿದ್ದೀನಿ. ಅವನು ಹೇಗಿರಬಹುದು ಅಂತ ಊಹೆ ಕೂಡ ಮಾಡಿಕೊಂಡಿದ್ದೀನಿ. ಆದರೆ, ಅದೃಷ್ಟವೋ ದುರಾದೃಷ್ಟವೋ ಗೊತ್ತಿಲ್ಲ ಸಾರ್, ನನ್ನ ಕಣ್ಣಿಗೆ ಅವನು ಬಿದ್ದಿಲ್ಲ. ನಿಜ ಹೇಳಬೇಕು ಅಂದರೆ, ಅವನ ಕಣ್ಣಿಗೆ ನಾನು ಬಿದ್ದಿಲ್ಲ''- ಅಂತ ಅಂದೆ.</p>
<p>ಬಾಲಚಂದರ್ ಜೋರಾಗಿ ನಕ್ಕರು. ''ಸ್ವಲ್ಪ ಕಾರ್ ನಿಲ್ಲಿಸಯ್ಯಾ. ಒಂದು ನಿಮಿಷ ಕಾರ್ ಇಳಿದು, ಹೊರಗಡೆ ಹೋಗಿ ನಿಂತುಕೊಂಡು, ಒಂದು ಸಿಗರೇಟ್ ಎಳೆದುಬಿಡ್ತೀನಿ. ಆಮೇಲೆ ಹೋಗೋಣ. ಇನ್ಯಾವಾಗಲೋ ನಾನು ಈ ಕಡೆ ಬರೋದು, ಗೊತ್ತಿಲ್ಲ. 'ವೀರಪ್ಪನ್ ಕಾಡೊಳಗೆ ನಾನೂ ಹೋಗಿದ್ದೆ. ಸ್ವಲ್ಪ ಹೊತ್ತು ಇದ್ದೆ; ಒಂದು ಸಿಗರೇಟ್ ಸೇದಿದೆ- ಅಂತ ಸ್ನೇಹಿತರಿಗೆಲ್ಲಾ ಹೇಳಿಕೊಳ್ಳಬಹುದು.''</p>
<p>ಅವರು ಹೇಳಿದ ಹಾಗೆ ಅಲ್ಲೊಂದು ಕಡೆ, ಒಂದು ಮೋರಿಕಟ್ಟೆ ಕಲ್ವರ್ಟ್ ಹತ್ತಿರ, ರಸ್ತೆ ಸ್ವಲ್ಪ ಅಗಲವಾಗಿರೋ ಕಡೆ ಕಾರನ್ನು ನಿಲ್ಲಿಸಿ, ಆಮೇಲೆ ನಮ್ಮ ಪ್ರಯಾಣವನ್ನು ಮುಂದುವರಿಸಿದೆವು.</p>
<p>ಕಾರ್ ಸ್ಟಾರ್ಟ್ ಮಾಡಿದಾಗ, ನಾನು ಬಾಲಚಂದರ್‍ಗೆ ಹೇಳಿದೆ. ''ಈ ಕಲ್ವರ್ಟಿನ ಕಟ್ಟೆ ನೋಡಿದಾಗ ನನಗೆ ಸ್ವಲ್ಪ ದಿನಗಳ ಹಿಂದೆ ನಡೆದ ಒಂದು ಘಟನೆ ನೆನಪಿಗೆ ಬರುತ್ತೆ. ಅದನ್ನು ನೆನಸಿಕೊಂಡು, ನನ್ನ ಹೆಂಡತಿ ಮತ್ತು ನಾನು, ನಾವಿಬ್ಬರೂ ನಕ್ಕಿದ್ದೂ ನಕ್ಕಿದ್ದೆ.''</p>
<p>ಕಾರು ಮುಂದೆ ಹೋಗುತ್ತಿತ್ತು ಬಾಲಚಂದರ್ ಕೇಳಿದರು. ''ಏನಯ್ಯಾ ಅದು, ಅಂಥಾ ಸ್ವಾರಸ್ಯಕರ ಪ್ರಸಂಗ, ಇಂಟರೆಸ್ಟಿಂಗ್ ಎಪಿಸೋಡು?''</p>
<p>ನಾನು ಕತೆ ಹೇಳಲು ಪ್ರಾರಂಭಿಸಿದೆ:</p>
<p>* * * *</p>
</h೬>
<p>೧೦೪<br /><em>ತಿರುಗಾಟ<br />ತಿರುಗಾಟ</em><br />೧೦೫</p>
<p><h೬>''ಏನಾಯ್ತು ಅಂದರೆ, ಒಂದ್ಸಾರಿ ಮೈಸೂರಿನಿಂದ ಹೀಗೆ ತಿರುಚಿ-ಶ್ರೀರಂಗಂಗೆ ಒಂದು ಟ್ರಿಪ್ಪು ಹೋಗಿದ್ದೆ. ಆರು ಜನ ಕಾಲೇಜಿನ ಮೇಡಂಗಳು. ತಿರುಚಿಯಲ್ಲಿ ಏನೋ 'ಟೀಚರ್ಸ್ ಕಾನ್ಫರೆನ್ಸ್' ಅಂತೆ, ಅದಕ್ಕೆ ಇವರೆಲ್ಲಾ ಹೊರಟಿದ್ದರು. ಹೊರಟ ಮೊದಲು ಸ್ವಲ್ಪ ಬಿಗುಮಾನದಿಂದ ಏನೂ ಮಾತಾಡದೆ ಸುಮ್ಮನೇ ಕುಳಿತಿದ್ದರು. ಮೈಸೂರು ಬಿಟ್ಟು ಚಾಮರಾಜನಗರ ತಲುಪೋ ವೇಳೆಗೆ ಅವರೆಲ್ಲಾ ತಮ್ಮ ತಮ್ಮಲ್ಲೇ ಚೆನ್ನಾಗಿ ಮಾತಾಡಿಕೊಳ್ಳೋದಕ್ಕೂ, ಅಲ್ಪ ಸ್ವಲ್ಪ ನನ್ನ ಹತ್ತಿರ ಮಾತಾಡಿಕೊಳ್ಳೊದಕ್ಕೂ ಪ್ರಾರಂಭ ಮಾಡಿದರು. ಕಾರಿನಲ್ಲಿದ್ದ ಎಲ್ಲಾ ಮಹಿಳೆಯರೂ ನನ್ನ ಜೊತೆ ತುಂಬಾ ಹರಟುತ್ತಾ ಇದ್ದರೂ, ಒಬ್ಬಿಬ್ಬರು ಮಾತ್ರಾ ಎಷ್ಟು ಬೇಕೋ ಅಷ್ಟು ಮಾತ್ರಾ ಮಾತನಾಡ್ತಾ ಇದ್ದರು. ತಮ್ಮ ಸ್ವಂತ ವಿಚಾರಗಳನ್ನ ಅವರವರು ಚೂರೂ ಪಾರೂ ಮಾತಾಡಿಕೊಳ್ತಾ ಈ ಸತ್ಯಮಂಗಲ ಹತ್ತಿರ ಬರೋ ವೇಳೆಗೆ ಅವರೆಲ್ಲರ ಮಾತು ವೀರಪ್ಪನ್ ಕಡೆ ಹೊರಳಿತು.ತಮತಮಗೆ ತೋಚಿದ ಹಾಗೆ, ಕೇಳಿದ ಓದಿದ ಕಥೆಗಳನ್ನ ಒಬ್ಬರಿಗೊಬ್ಬರು ಹೇಳಿಕೊಳ್ತಾ ನಗು ನಗುತ್ತಾ ಈ ದಾರಿಯಲ್ಲಿ ಬಂದೆವು. ನೀವು ಕೇಳಿದ ಹಾಗೇನೇ, ಅವರಲ್ಲಿ ಒಬ್ಬಿಬ್ಬರು ನೀವು ಕೇಳಿದ ಪ್ರಶ್ನೇನೇ ಕೇಳಿದರು. ಅಷ್ಟೊತ್ತಿಗೆ ನನಗೂ ಸಹ ಅವರ ಜೊತೆ ಸ್ವಲ್ಪ ಸಲಿಗೆಯಿಂದ ಮಾತಾಡಬಹುದು ಅನಿಸಿಬಿಟ್ಟಿತ್ತು.</p>
<p>ನಾನು ಹೇಳಿದೆ: ''ಹೌದು ಒಂದೆರಡು ಸಲ ನಾನು ಈ ಕಡೆ ಬಂದಾಗ ವೀರಪ್ಪನ್ ಸಿಕ್ಕಿದ್ದ.''</p>
<p>ಒಂದೇ ಉಸಿರಿನಲ್ಲಿ ಆ ಹೆಂಗಸರೆಲ್ಲಾ 'ಹೌದಾ!!' ಅಂತ ಕೂಗಿ ಕೇಳಿದರು.</p>
<p>ಅವರಲ್ಲೇ ಯಾರೋ ಒಬ್ಬರು ''ಅಯ್ಯೋ, ಅವನು ಹೇಳೋದು ಜೋಕು ಅಂತ ನಿಮಗೆ ಅಷ್ಟೂ ಗೊತ್ತಾಗಲ್ವೇನ್ರೆ ಏನೋ ಬಂಡಲ್ ಬಿಡ್ತಾ ಇದ್ದಾನೆ'' ಅಂದರು.</p>
<p>ನಾನು ನಗುತ್ತಾ, ''ಒಂದ್ಸರಿ ರಾತ್ರೆ ಈ ಕಡೆ ಬರುತ್ತಾ ಇದ್ದೆ; ದಾರೀಲಿ ಯಾರೋ ಅಡ್ಡ ಬಂದ ಹಾಗೆ ಆಯ್ತು. ಕತ್ತಲು ಕತ್ತಲು ಕಗ್ಗತ್ತಲು. ನನ್ನ ಕಾರಿನ ಬೆಳಕು ಮಾತ್ರ ರಸ್ತೆ ಮೇಲೆ ಬಿದ್ದಿತ್ತು. ''ಕಾರನ್ನ ನಿಲ್ಲಿಸು'' ಅಂತ ಯಾರೋ ಹೇಳಿದ ಹಾಗೆ ಆಯ್ತು. ನಾನು ಪಕ್ಕಕ್ಕೆ ತಗೊಂಡು, ಮತ್ತೆ ರಸ್ತೆಗೆ ಬಂದು, ಕಾರನ್ನ ಎಲ್ಲೂ ನಿಲ್ಲಿಸದೇನೇ ಓಡಿಸಿಕೊಂಡು ಮುಂದೆ ಹೋಗಿ ಬಿಟ್ಟೆ'' ಅಂತ ಹೇಳಿದೆ. ನಾನು ಹೇಳೋ ರೀತಿನಲ್ಲೇ ಈ ಕತೆಯೆಲ್ಲಾ ಸುಳ್ಳು ಅನ್ನೋದು ಅವರಿಗೆ ಗೊತ್ತಾಯ್ತು. ಎಲ್ಲರೂ ಜೋರಾಗಿ ನಕ್ಕರು.</p>
<p>ಅವರಲ್ಲಿ ಇನ್ನೊಬ್ಬರು ''ಇನ್ನೊಂದು ಸಾರಿ ಏನಾಯ್ತು? ವೀರಪ್ಪಾನೇ ನಿನ್ನ ಕಾರನ್ನ ನಿಲ್ಲಿಸಿದ್ನಾ?''- ಅಂತ ಹಾಸ್ಯ ಮಾಡಿದರು.</p>
<p>ಹೇಗೂ ನಾನು ಸುಳ್ಳು ಹೇಳ್ತಾ ಇದ್ದೀನಿ, ಅವರಿಗೂ ಅದು ಗೊತ್ತು, ಅಂತ<br />ತಿಳಿದ ಮೇಲೆ ಏನೋ ಒಂದು ಕತೆ ಕಟ್ಟಿ ಅವರಿಗೆ ಹೇಳಿದೆ. ಎಲ್ಲರೂ ನಗ್ತಾ ಇದ್ದರು. ಅಂತೂ ಕಾಲ ಕಳೆಯೋದಕ್ಕೆ ಒಂದು ಒಳ್ಳೆಯ ಸಾಧನ ಆಯ್ತು ಆ ನಮ್ಮ ಮಾತುಕತೆ.</p>
<p>ಎಲ್ಲರೂ ಮಧ್ಯ ವಯಸ್ಸಿನ ಹೆಂಗಸರು ಅವರು. ಕಾಲೇಜಲ್ಲಿ ಪಾಠ ಹೇಳೋ ಟೀಚರ್‍ಗಳು. ಚೆನ್ನಾಗಿ ಓದಿಕೊಂಡಿದ್ದವರು, ಚೆನ್ನಾಗಿ ಮಾತಾಡಬಲ್ಲವರು. ಧೈರ್ಯದ, ಸಾಹಸದ ಏನೇನೋ ಮಾತುಗಳನ್ನ ಅವರುಗಳು ಆಡುತ್ತಾ ಇದ್ದರೂ ಅವರುಗಳ ಮಾತುಕತೆಯಿಂದಲೇ ಗೊತ್ತಾಗ್ತಾ ಇತ್ತು, ''ಅದೆಲ್ಲಾ ಬರೀ ಓದಿ ವಿಮರ್ಶೆ ಮಾಡ್ತಾ ಇದ್ದ ವಿಷಯಗಳೇ ಹೊರತು ಸ್ವಂತ ಅನುಭವ ಅಲ್ಲ'' ಅಂತ.</p>
<p>ಅವರಲ್ಲಿ ಹೆಚ್ಚಾಗಿ ಮದುವೆ ಆಗದವರೇ ಇದ್ದರು ಅಂತ ಅವರು ಮಾತುಕತೆಗಳಿಂದಲೇ ಗೊತ್ತಾಗ್ತಾ ಇತ್ತು. ಮೃದು ಸ್ವಭಾವದ ಇಂತಹ ಹೆಣ್ಣು ಮಕ್ಕಳು, ಮೈಮೇಲೆ ಹಲ್ಲಿ ಬಿದ್ದರೂ ಹೆದರಿಕೊಳ್ತಾರೆ, ರೂಮೊಳಗೆ ಇಲಿ ಬಂದರೂ ಬೆದರಿಕೊಳ್ತಾರೆ, ಗೋಡೆ ಮೇಲೆ ಜಿರಲೆ ಕಂಡರೂ ಸುಮ್ಮನೆ ಕೂಗಿಕೊಳ್ತಾರೆ. ಹೊರ ನೋಟಕ್ಕೆ ಇವರು ''ತಾವು ಗಟ್ಟಿ ಜನ'' ಅಂತ ಸ್ವಲ್ಪ ಹೆಚ್ಚಾಗೇ ತೋರಿಸಿಕೊಳ್ಳೋದು ಕೇವಲ ಆತ್ಮ ರಕ್ಷಣೆಗೆ ಮಾತ್ರ- ಅಂತ ನಾನು ಎಷ್ಟೋ ಸಲ ಸುನಂದಾಗೆ ಹೇಳಿ ಬೈಸಿಕೊಂಡಿದ್ದೀನಿ. ಇರಲಿ ಮಾತು, ಎಲ್ಲೆಲ್ಲಿಗೋ ಹೋಯ್ತು.</p>
<p>ವೀರಪ್ಪನ್ ಕಾಡು ಮುಗೀತು. ಆಮೇಲೆ ಇನ್ನೂ ಸ್ವಲ್ಪ ದೂರ ಪ್ರಯಾಣ ಮಾಡಿ, ಅವರನ್ನ ತಿರುಚಿಗೆ ಕರೆದುಕೊಂಡು ಹೋಗಿ ಮುಟ್ಟಿಸಿದೆ. ಅವರ 'ಅಂತರ-ವಿಶ್ವವಿದ್ಯಾಲಯ ಅಧ್ಯಾಪಕಿಯರ ಸಮಾವೇಶ' ಎಲ್ಲಾ ಮುಗಿಯಿತು. ಮರುದಿನ ಅವರನ್ನ ಅಲ್ಲೇ ಸುತ್ತಿಸಿ, ಸುತ್ತಾ ಮುತ್ತಾ ಇದ್ದ ದೇವಸ್ಥಾನಗಳನ್ನೆಲ್ಲಾ ತೋರಿಸಿ ಪ್ರವಾಸ ಮುಗಿಸುವ ವೇಳೆಗೆ ಸಂಜೆ ಆಗಿಬಿಟ್ಟಿತ್ತು.</p>
<p>''ಇವತ್ತು ರಾತ್ರೆ ಇಲ್ಲೇ ಉಳಿದುಕೊಂಡು, ನಾಳೆ ಬೆಳಿಗ್ಗೆ ಮುಂಚೇನೇ ವಾಪಸ್ ಹೋಗೋದೋ, ಅಥವಾ ಈ ಸಂಜೇನೇ ವಾಪಸ್ ಹೊರಟು ಬಿಡೋದೋ'' ಅನ್ನೋ ವಿಚಾರದಲ್ಲಿ ಅವರವರಲ್ಲೇ ಚರ್ಚೆ ನಡೀತು.</p>
<p>ಅವರುಗಳೋ ಬರೀ ಹೆಂಗಸರು. ಎಷ್ಟೋ ಬಾರಿ, ಮಾರ್ಗ ಮಧ್ಯೆ ಏನಾದರೂ ಗೊತ್ತಿಲ್ಲದ ರಸ್ತೇಲೇ ತೊಂದರೆ ಆಗುವ ಸಂಭವ ಇರುತ್ತೆ. ಹಗಲು ಹೊತ್ತು ಆದರೆ, ಚಿಂತೆಯಿಲ್ಲ, ಪರಿಹಾರ ಬೇಗ ಸಿಕ್ಕೇ ಸಿಗುತ್ತೆ. ರಾತ್ರೆ ಪ್ರಯಾಣ ಅಂದರೆ ಆ ವಿಚಾರ ಬೇರೆ. ಯಾವುದಕ್ಕೂ ನಾವು ಮುಂಜಾಗರೂಕತೆಯಿಂದ ಇರುವುದು ಒಳ್ಳೆಯದು ಎಷ್ಟಾದರೂ ನನ್ನದೂ ಜವಾಬ್ದಾರಿ ಇದೆ- ಇವೆಲ್ಲಾ ಕಾರಣಕ್ಕೆ ನಾನು ಅವರಿಗೆ ಸಲಹೆ ಕೊಟ್ಟೆ ''ನಾಳೆ ಬೆಳಿಗ್ಗೆ ಹೋಗೋಣ. ರಾತ್ರಿ ಪ್ರಯಾಣ ಬೇಡ. ನೀವು ಇಲ್ಲೇ ನಿಮ್ಮ ಹೊಟೆಲ್‍ನಲ್ಲೇ ಇನ್ನೊಂದು ದಿನ ಇರೋ ಏರ್ಪಾಟು ಮಾಡಿಕೊಳ್ಳಿ''-</p>
</h೬>
<p>೧೦೬<br /><em>ತಿರುಗಾಟ<br />ತಿರುಗಾಟ</em><br />೧೦೭</p>
<p><h೬>ಅಂತ. ಅವರುಗಳು ತಮ್ಮ ತಮ್ಮಲ್ಲೇ ಮತ್ತೇ ಏನೋ ಚರ್ಚೆನಾ ಮುಂದುವರಿಸಿ, ಕೊನೇಗೆ ನನ್ನನ್ನ ಕೇಳಿದರು. ''ಇವತ್ತು ರಾತ್ರಿನೇ ನಮ್ಮನ್ನ ವಾಪಸ್ ಕರಕೊಂಡು ಹೋಗಿ, ಮೈಸೂರು ಮುಟ್ಟಿಸೋದರಲ್ಲಿ ನಿಮಗೇನಾದರೂ ಪ್ರಾಬ್ಲಮ್ ಇದೆಯಾ?''- ಅಂತ.ದೇವರ ದಯೆಯಿಂದ ನನ್ನ ಮೇಲೆ, ನನ್ನ ಡ್ರೈವಿಂಗ್ ಮೇಲೆ ಅವರಿಗೆ ಈಗಾಗಲೆ ತುಂಬಾ ನಂಬಿಕೆ ಬಂದಿತ್ತು. ಡ್ರೈವ್ ಮಾಡಿಕೊಂಡು ಬರುತ್ತಿದ್ದಾಗ, ನನ್ನ ಹೆಂಡತಿ ಮಕ್ಕಳ ಬಗ್ಗೆ ಸಹ ಈಗಾಗಲೇ ಅವರು ಕೇಳಿದ್ದರು. ''ನಿಮ್ಮ ಹಾಗೇನೇ ಅವಳೂ ಒಬ್ಬಳು ಉಪಾಧ್ಯಾಯಿನಿ, ಒಬ್ಬಳು ಇಂಗ್ಲೀಷ್ ಟೀಚರ್. ಆದರೆ, ನಿಮ್ಮಗಳಷ್ಟು ಬುದ್ಧಿವಂತೆ ಅಂತ ನನಗೆ ನಂಬಿಕೆ ಇಲ್ಲ'' ಅಂತ ನಾನು ಹಿಂದಕ್ಕೆ ತಿರುಗಿ, ಸ್ವಲ್ಪ ಕಣ್ಣು ಮಿಟುಗಿಸಿ ಹೇಳಿದಾಗ ಯಾರೋ ಒಬ್ಬರ ಮುಖ ಕೆಂಪೇರಿತು. ಆದರೆ, ನನ್ನ ಹೆಂಡತೀ ಸಹ ಒಬ್ಬಳು ಟೀಚರ್ ಅನ್ನೋ ವಿಚಾರ ಅವರ ಕಣ್ಣಲ್ಲಿ ನನಗೆ ಸ್ವಲ್ಪ ಗೌರವವನ್ನೂ ತಂದುಕೊಟ್ಟಿತ್ತು. ಸ್ವಲ್ಪ ಸಲಿಗೆಯಿಂದಲೇ ನಾನು ಅವರೂ ಮಾತಾಡಿಕೊಳ್ಳೋ ಹಂತವನ್ನ ಈಗಾಗಲೇ ಮುಟ್ಟಿದ್ದೆವು.</p>
<p>ನಾನು ಹೇಳಿದೆ ''ನನ್ನದೇನೂ ಪ್ರಾಬ್ಲಮ್ ಇಲ್ಲ. ನೀವು ಬೇಗ ಸಿದ್ಧ ಆಗೋ ಹಾಗಾದ್ರೆ, ಈಗಲೇ ಹೊರಟು, ರಾತ್ರಿಯೆಲ್ಲಾ ಪ್ರಯಾಣ ಮಾಡಿ ನಿಮ್ಮನ್ನ ಕರೆದುಕೊಂಡು ಹೋಗಿ, ಆದಷ್ಟು ಬೇಗ ಮೈಸೂರು ಮುಟ್ಟಿಸುತ್ತೀನಿ. ನನಗೆ ರಾತ್ರಿ ಎಲ್ಲಾ ಡ್ರೈವ್ ಮಾಡಿ ಅಭ್ಯಾಸ ಇದೆ. ಇಷ್ಟರ ಮೇಲೆ ನಿಮಗೆ ಬಿಟ್ಟಿದ್ದು.''</p>
<p>ಮತ್ತೆ ಅವರುಗಳು ಚರ್ಚೆ ಮಾಡ ತೊಡಗಿದರು.</p>
<p>ಅವರಲ್ಲಿ ಒಬ್ಬರು ತಮ್ಮ ಎಲ್ಲಾ ಗೆಳತಿಯರ ಜೊತೆಗೆ ಜೋರಾಗಿ ವಾದ ಮಾಡಿದರು- ''ಅವರೇ ಹೇಳ್ತಿದಾರೆ, ರಾತ್ರಿಯೆಲ್ಲಾ ಡ್ರೈವ್ ಮಾಡಿ ಅಭ್ಯಾಸ ಇದೇ ಅಂತ. ಅದು ನಿಜ ಅಂತ ನಾವು ಯಾಕೆ ನಂಬ ಬಾರದು? ನನಗಂತೂ ಏನೂ ಹೆದರಿಕೆ ಇಲ್ಲಾ. ನಾನು ನಿಮಗೆ ಹೇಳ್ತೀನಿ, ಹೋಗೋಣ. ನಾನು ಯಾಕೆ ಹೀಗೆ ನಂಬಿಕೆಯಿಂದ ಹೇಳ್ತಾ ಇದೀನಿ ಅನ್ನೋದು ನಿಮಗೇ ಆಮೇಲೆ ಗೊತ್ತಾಗತ್ತೆ'' -ಅಂತ.</p>
<p>ಅವರೆಲ್ಲಾ ಧೈರ್ಯ ಮಾಡಿ, ''ಈ ಸಂಜೇನೇ ಹೊರಟು ಬಿಡೋದು'' ಎಂದು ನಿರ್ಧಾರ ಮಾಡಿದರು.</p>
<p>''ಹೊರಡೋಕೆ ಮುಂಚೆ ದಯವಿಟ್ಟು ಬಾತ್‍ರೂಮ್-ಟಾಯ್ಲೆಟ್ ಕೆಲಸ ಎಲ್ಲಾ ಮುಗಿಸಿಕೊಂಡು ಹೊರಡಿ, ಪ್ಲೀಸ್. ಮಧ್ಯೆ ಈ ಸೌಕರ್ಯಗಳು ನಿಮಗೆ ಸರಿಯಾಗಿ ಸಿಗದೇನೂ ಇರಬಹುದು''- ಅಂತ ನಾನು ಹೇಳಿದೆ. ಸಂಜೆ ಅರೂವರೆಗೆ ತಿರುಚಿ ಬಿಟ್ಟು, ಮೈಸೂರಿನ ಕಡೆ ನಾವು ಪ್ರಯಾಣ ಹೊರಟೆವು.</p>
<p>ಈ ಸತ್ಯಮಂಗಲಂ ಕಾಡು ಪ್ರದೇಶದಲ್ಲಿ ನಾವು ಬಂದಾಗ ಮಟ ಮಟ ಮಧ್ಯರಾತ್ರಿ. ಹೋಗುವಾಗ ಏನೇನೋ ವೀರಪ್ಪನ್ ಕಥೆಗಳನ್ನ ಹೇಳ್ತಾ ಇದ್ರಲ್ಲಾ, ಅದೆಲ್ಲಾ ಅವರಿಗೆ ಮತ್ತೆ ಜ್ಞಾಪಕ ಬಂತು. ಇನ್ನೊಂದು ಮಾತು. ನಾನೆಲ್ಲಿ ಡ್ರೈವ್ ಮಾಡ್ತಾ ನಿದ್ದೆ ಹೋಗಿ ಬಿಡ್ತೀನೋ ಅನ್ನೋ ಅನುಮಾನದಿಂದ ಅವರುಗಳೂ ಸಹ ಯಾರೂ ನಿದ್ದೆ ಮಾಡದೆ ಎದ್ದಿದ್ದರು; ಸರದಿ ಪ್ರಕಾರ ಒಬ್ಬೊಬ್ಬರೂ ನನ್ನ ಜೊತೆ ಹರಟೆ ಕೊಚ್ತಾನೇ ಇದ್ದರು; ಹಾಗೆ ಮೊದಲೇ ಮಾತನಾಡಿಕೊಂಡಿದ್ದರು ಅನ್ನೋದು, ಆ ವಿಚಾರವನ್ನ ನನಗೆ ಆಮೇಲೆ ಅವರುಗಳೇ ಇಳಿಯುವಾಗ ಹೇಳಿದ್ದರಿಂದ ಗೊತ್ತಾಯ್ತು.</p>
<p>ಈಗ ನಾವು ಒಂದು ಕಲ್ವರ್ಟ್ ಹತ್ರ ನಮ್ಮ ಕಾರನ್ನು ನಿಲ್ಲಿಸಿದ್ವಲ್ಲಾ ಅದೇ ತರಹ ಇನ್ನೊಂದು ಕಲ್ವರ್ಟ್ ಹತ್ರ ನಮ್ಮ ಕಾರು ಬಂತು. ಅದರ ಮೇಲೆ ಯಾರೋ ಒಬ್ಬ ಕಂಬಳಿ ಹೊದ್ದುಕೊಂಡು ಮಲಗಿದ್ದ. ನಮ್ಮ ಕಾರು ಆ ಕಟ್ಟೆ ಹತ್ತಿರ ಹತ್ತಿರ ಬರುತ್ತಿದ್ದಂತೆ, ಕಾರಿನ ಶಬ್ದವನ್ನ ಸ್ವಲ್ಪ ದೂರದಿಂದ ಕೇಳಿಸಿಕೊಂಡಿದ್ದರಿಂದಲೋ ಏನೋ, ಅವನು ಮೆಲ್ಲ ಮೆಲ್ಲಗೆ ಏಳತೊಡಗಿದ. ಒಂದು ತರಹಾ ಸಿನಿಮಾದದಲ್ಲಿ 'ಸ್ಲೋ ಮೋಷನ್ ಷಾಟ್ಸ್' ಅನ್ನುತ್ತಾರಲ್ಲಾ ಹಾಗೆ, ನಿಧಾನ ನಿಧಾನವಾಗಿ ಎದ್ದು ನಿಂತ.</p>
<p>ನನ್ನ ಪಕ್ಕದಲ್ಲಿ ಕುಳಿತುಕೊಂಡು ಎಚ್ಚರವಾಗಿದ್ದ ಮೇಡಂ ತಕ್ಷಣ ''ಅಲ್ನೋಡ್ರೆ ವೀರಪ್ಪನ್‍ಏ ಇರಬೇಕು, ಮಲಗಿಕೊಂಡಿದ್ದ, ಎದ್ದು ನಿಂತ!'', ಅಂತ ಕೂಗಿ ಹೇಳಿದರು.</p>
<p>ಏನೇನೋ ಕಾಡುಹರಟೆ ನಡೆಸುತ್ತಿದ್ದರಿಂದ ಅದುವರೆಗೆ ಅನುರಣನ ಗೊಳ್ಳುತ್ತಿದ್ದ ಕಾರಿನೊಳಗಣ ಗಜಿಬಿಜಿ ಶಬ್ದ ಒಡನೆಯೇ ನಿಂತು ಹೋಯಿತು. ಕಣ್ಣು ಬಾಯಿ ಬಿಟ್ಟುಕೊಂಡು, ಎಲ್ಲರೂ 'ಆ್ಞ!' ಅಂತ ಕೂಗಿದ್ದೊಂದೇ ನನಗೆ ಕೇಳಿಸಿದ್ದು. ಎಲ್ಲರ ಉಸಿರು ಒಮ್ಮೆಲೇ ಕಟ್ಟಿ ಹೋಯಿತೇನೋ ಅನ್ನಿಸಿತು, ನನಗೆ. ಹೆದರಿಕೊಂಡು ಎಲ್ಲರೂ ಚೀರಿದಾಗ, ಎಲ್ಲರ ಮಧ್ಯೆ, ಒಬ್ಬರು ಮಾತ್ರಾ ''ರೀ ನಿಲ್ಲಿಸಬೇಡ್ರೀ, ಬೇಗ ಮುಂದೆ ಹೋಗ್ರಿ'' ಅಂತ ಕೂಗಿಕೊಂಡದ್ದನ್ನ ಬೇರೆ ಯಾರೂ ಗಮನಿಸಿರಲಿಕ್ಕಿಲ್ಲ.</p>
<p>''ಹೆದರಿಕೊಳ್ಳ ಬೇಡಿ, ಅವನ್ಯಾವನೋ ಕಾಡು ಕುರುಬ,'' ಎನ್ನುತ್ತಾ ನನ್ನ ಕಾರನ್ನ ಇಮ್ಮಡಿವೇಗದಲ್ಲಿ ನಡೆಸುತ್ತಾ ಮುಂದೆ ಬಂದೆ.</p>
<p>ಎಲ್ಲರೂ ಎಚ್ಚರವಾಗಿದ್ದು ಕಣ್ಣು ಬಿಟ್ಟುಕೊಂಡು ಕುಳಿತಿದ್ದರೂ, ನಂಜನಗೂಡು ತಲುಪವವರೆಗೂ ಯಾರಾದರೂ ತುಟಿಪಿಟಿಕ್ ಎಂದಿದ್ದರೆ ಕೇಳಿ. ಅವಾಗ ಯಾರೋ ಕೇಳಿದರು, ''ಈಗ ನಾವು ಎಲ್ಲಿದ್ದೀವಿ?'' ಅಂತ.</p>
<p>''ನಂಜನಗೂಡು. ಮೈಸೂರಿಗೆ ಇನ್ನು ನಲವತ್ತೇ ಕಿಲೋಮೀಟರು, ಒಂದು ಗಂಟೆ ಪ್ರಯಾಣ ಅಷ್ಟೇ''- ನಾನೆಂದೆ. ಮತ್ತೆ ಎಲ್ಲರೂ ನಿರಾಳವಾಗಿ ಉಸಿರಾಡ</p>
</h೬>
<p>೧೦೮<br /><em>ತಿರುಗಾಟ<br />ತಿರುಗಾಟ</em><br />೧೦೯</p>
<p><h೬>ತೊಡಗಿದರು. ಮೈಸೂರಿನಲ್ಲಿ ಅವರನ್ನೆಲ್ಲಾ ಒಬ್ಬೊಬ್ಬರನ್ನಾಗಿ ಮನೆ ಮನೆಗೆ ಕರೆದುಕೊಂಡು ಹೋಗಿ ಬಿಟ್ಟೆ. ಯಾರು ಮೊದಲು, ಯಾರು ಆಮೇಲೆ, ಯಾರು ಕೊನೆಗೆ ಅನ್ನೋದನ್ನ ಅವರವರೇ ತಮ್ಮ ತಮ್ಮಲ್ಲಿ ಮಾತನಾಡಿಕೊಂಡು, ನಿರ್ಧಾರ ಮಾಡಿಕೊಂಡು ನನಗೆ ಮನೆ ವಿಳಾಸ ಹೇಳಿದರು. ರಾತ್ರೆ ಎರಡೂವರೆ ವೇಳೆಗೆ, ಕೊನೆಗೆ ನಾನು ಮನೆಗೆ ಹೋದೆ.* * *</p>
<p>ಕತೆ ಎಲ್ಲಾ ಕೇಳಿದ ಮೇಲೆ, ''ನಾನೊಂದು ಗೆಸ್ ಮಾಡಲಾ?''- ಬಾಲಚಂದರ್ ಕೇಳಿದರು.</p>
<p>''ಏನು?''- ನಾನು ಕೇಳಿದೆ.</p>
<p>''ನೀನು ಆ ಟೀಚರ್‍ಗಳನ್ನ ಒಬ್ಬೊಬ್ಬರನ್ನಾಗಿ ಮನೆಗೆ ಕರೆದುಕೊಂಡು ಹೋಗಿ ಬಿಟ್ಟೆಯಲ್ಲಾ, ಕೊನೆಗೆ ಹೋದದ್ದು ನಿನ್ನ ಹೆಂಡತಿ ಜೊತೆ, ಮೈಸೂರಲ್ಲಿ ನಿನ್ನ ಮನೆಗೇನೇ!'', ಎಂದರು ಬಾಲಚಂದರ್.</p>
<p>''ಏನು ನೀವು ಹೇಳ್ತಾ ಇರೋದು? ನಾನೆಲ್ಲಿ ಹೇಳ್ದೆ, ಸುನಂದಾ ಆ ಟೀಚರ್‍ಗಳ ಜೊತೆ ಬಂದಿದ್ದಳೂ ಅಂತ?''</p>
<p>''ನೀನು ಹಾಗೆ ಹೇಳಲಿಲ್ಲಾ ಕಣಯ್ಯಾ, ಸ್ಪಷ್ಟವಾಗಿ. ಆದರೆ, ನಾನೇ ಊಹಿಸಿದೆ, ಅದೂ ನೀನು ಹೇಳಿದ ಕತೆಯಿಂದಲೇ. ಪರವಾಗಿಲ್ಲಯ್ಯಾ, ನೀನು ಚೆನ್ನಾಗಿಯೇ ಕತೆ ಹೇಳ್ತೀಯಾ, ಟೈಂ ಪಾಸ್ ಆದದ್ದೇ ಗೊತ್ತಾಗ್ಗಲ್ಲ. ಕತೆಯಾದರೂ ಸ್ವಾರಸ್ಯಕರವಾಗಿದ್ದರಿಂದ ನೀನು ಹೇಳಿದ್ದನ್ನೆಲ್ಲ ಗಮನ ಇಟ್ಟು ಕೇಳಿದೆ.''</p>
<p>ತಿರುಚಿ ನಗರದ ವಿಚಾರ ಬಂದಾಗ ಬೆಂಗಳೂರಲ್ಲೇ ನೀನು ಹೇಳಿದ್ದೆ, ''ತಿರುಚಿ ಅಂದರೆ ಮರೆಯೋಕಾಗಲ್ಲ; ವಿಚಿತ್ರರೀತೀಲಿ ನನ್ನ ಹೆಂಡತೀನ ಅಲ್ಲಿಗೆ ಒಂದು ಸಲ ಕರೆದುಕೊಂಡು ಹೋಗಿದ್ದೆ'' ಅಂತ.</p>
<p>''ಅದು ಸರಿ.''</p>
<p>''ಕಾರಿನಲ್ಲಿದ್ದ ಎಲ್ಲಾ ಮಹಿಳೆಯರೂ ನಿನ್ನ ಜೊತೆ ತುಂಬಾ ಹರಟುತ್ತಾ ಇದ್ದರೂ, ಒಬ್ಬಿಬ್ಬರು ಮಾತ್ರಾ ಎಷ್ಟು ಬೇಕೋ ಅಷ್ಟು ಮಾತ್ರಾ ಮಾತನಾಡ್ತಾ ಇದ್ದರು- ಅಂತ ನೀನು ಹೇಳಿದೆ.''</p>
<p>''ಹೌದು.''</p>
<p>''ಕತೆ ಹೇಳುತ್ತಾ, ನಿನ್ನ ಹೆಂಡತಿ ವಿಚಾರ ಬಂದಾಗ, ಕಾರಿನಲ್ಲಿ ಕುಳಿತವರಿಗೆ ನೀನು ಹೇಳಿದೆಯಲ್ಲ- 'ನಿಮ್ಮ ಹಾಗೇನೇ ಅವಳೂ ಒಬ್ಬಳು ಉಪಾಧ್ಯಾಯಿನಿ, ಅವಳೂ ಒಬ್ಬಳು ಇಂಗ್ಲೀಷ್ ಟೀಚರ್‍ಉ. ಆದರೆ, ನಿಮ್ಮಗಳಷ್ಟು ಬುದ್ಧಿವಂತೆ ಅಂತ ನನಗೆ ನಂಬಿಕೆ ಇಲ್ಲ- ಅಂತ ನೀನು ಹಿಂದಕ್ಕೆ ತಿರುಗಿ, ಸ್ವಲ್ಪ ಕಣ್ಣು ಮಿಟುಗಿಸಿ<br />ಹೇಳಿದಾಗ, ಯಾರೋ ಒಬ್ಬರ ಮುಖ ಕೆಂಪೇರಿತು'- ಅಂತ ಹೇಳಿದ್ದನ್ನೂ ನಾನು ಗಮನಿಸಿದೆ.''</p>
<p>''ಪರವಾಗಿಲ್ವೇ? ಅದನ್ನೂ ನೆನಪಿಟ್ಟುಕೊಂಡಿರಿ.''</p>
<p>''ರಾತ್ರಿ ಡ್ರೈವ್ ಮಾಡಬೇಕೋ ಬೇಡವೋ ಅಂತ ಆ ಟೀಚರ್‍ಗಳ ಮಧ್ಯೆ ಚರ್ಚೆ ನಡೀತಾ ಇದ್ದಾಗ, 'ಡ್ರೈವರ್ ಅವರೇ ಹೇಳ್ತಿದಾರೆ, ರಾತ್ರಿಯೆಲ್ಲಾ ಡ್ರೈವ್ ಮಾಡಿ ಅಭ್ಯಾಸ ಇದೇ ಅಂತ. ಅದು ನಿಜ ಅಂತ ನಾವು ಯಾಕೆ ನಂಬ ಬಾರದು? ನನಗಂತೂ ಏನೂ ಹೆದರಿಕೆ ಇಲ್ಲಾ. ನಾನು ನಿಮಗೆ ಹೇಳ್ತೀನಿ, ಹೋಗೋಣ. ನಾನು ಯಾಕೆ ಹೀಗೆ ನಂಬಿಕೆಯಿಂದ ಹೇಳ್ತಾ ಇದೀನಿ ಅನ್ನೋದು ನಿಮಗೇ ಆಮೇಲೆ ಗೊತ್ತಾಗತ್ತೆ'- ಅಂತ ಅವರಲ್ಲಿ ಒಬ್ಬರು ತಮ್ಮ ಎಲ್ಲಾ ಗೆಳತಿಯರ ಜೊತೆಗೆ ಜೋರಾಗಿ ವಾದ ಮಾಡಿದರು- ಅಂತಾನೂ ನೀನು ಹೇಳಿದೆ. ಅವರು ಬೇರೆ ಯಾರು ತಾನೆ ಆಗಿರೋದಕ್ಕೆ ಸಾಧ್ಯ?''</p>
<p>''ಇರಬಹುದು.''</p>
<p>''ಕಾಡು ಕುರುಬನ್ನ ವೀರಪ್ಪ ಅಂದುಕೊಂಡು, ಹೆದರಿಕೊಂಡು ಎಲ್ಲರೂ ಚೀರಿದಾಗ, ಎಲ್ಲಾ ಮಹಿಳಾ ಮಣಿಗಳ ಮಧ್ಯೆ, ಒಬ್ಬರು ಮಾತ್ರಾ 'ರೀ ನಿಲ್ಲಿಸಬೇಡ್ರೀ, ಬೇಗ ಮುಂದೆ ಹೋಗ್ರಿ'- ಅಂತ ಕೂಗಿಕೊಂಡಿದ್ದನ್ನೂ ನೀನು ಹೇಳಿದೆ.</p>
<p>'''ರೀ ನಿಲ್ಲಿಸಬೇಡ್ರೀ,..'- ಅಂತಾನೇ ಅವಳು ಹೇಳಿದ್ದು, ನಿಜ.''</p>
<p>'''ಈ ಕಲ್ವರ್ಟಿನ ಕಟ್ಟೆ ನೋಡಿದಾಗ ನನಗೆ ಸ್ವಲ್ಪ ದಿನಗಳ ಹಿಂದೆ ನಡೆದ ಒಂದು ಘಟನೆ ನೆನಪಿಗೆ ಬರುತ್ತೆ. ಅದನ್ನು ನೆನಸಿಕೊಂಡು, ನನ್ನ ಹೆಂಡತಿ ಮತ್ತು ನಾನು, ನಾವಿಬ್ಬರೂ ನಕ್ಕಿದ್ದೂ ನಕ್ಕಿದ್ದೆ'- ಅಂತ ನೀನು ಹೇಳಿದೆ, ಹೌದಾ?''</p>
<p>''ಹೌದು.''</p>
<p>'''ನನ್ನ ಹೆಂಡತಿಗೆ ಹೇಳಿದಾಗ- ನಾವಿಬ್ಬರೂ ನಕ್ಕಿದ್ದೂ ನಕ್ಕಿದ್ದೆ'- ಅಂತ ನೀನೇನೂ ಹೇಳಲಿಲ್ಲ. ಅವಳೇ ಅಲ್ಲಿ ಇದ್ದಿದ್ದರಿಂದ ನೀನು ಅವಳಿಗೆ 'ಹೇಳ'ಬೇಕಾದ ಆವಶ್ಯಕತೆ ಏನೂ ಇರಲಿಲ್ಲ, ಅಲ್ವಾ? ಅದನ್ನು ನೆನಸಿಕೊಂಡು, ನೀವಿಬ್ಬರೂ ನಕ್ಕಿರಿ. ಅಲ್ವೇ?''</p>
<p>''ಹೌದು.''</p>
<p>''ಅಷ್ಟು ರಾತ್ರಿ, ಒಬ್ಬೊಬ್ಬರಾಗಿ ಇಳಿದು ಮನೆಗೆ ಹೋಗುವ ಏರ್ಪಾಡಿಗೆ ಒಪ್ಪಿಕೊಂಡಾಗ, ಅಪರಿಚಿತ ಗಂಡಸಿನ ಜೊತೆ, ಕೊನೆಗೆ, ಮನೆ ತಲುಪುವ ತನ್ನ ಸರದಿಗೆ ಯಾವ ಒಬ್ಬಂಟಿ ಹೆಂಗಸು ತಾನಾಗಿ ಒಪ್ಪಿಕೊಂಡಿರಬಹುದು?</p>
<p>-ಇದನ್ನೆಲ್ಲಾ ಯೋಚಿಸಿ, ಊಹಿಸಿದೆ ಕಣಯ್ಯಾ ಕೊನೆಗೆ ಉಳಿದವರು, ನಿನ್ನ ಜೊತೆ ಬಂದೂ ಸಹ, ಎಲ್ಲರೆದುರಿಗೆ 'ನಾನು ಡ್ರೈವರ್‍ನ ಹೆಂಡತಿ'- ಅಂತ</p>
</h೬>
<p>೧೧೦<br /><em>ತಿರುಗಾಟ<br />ತಿರುಗಾಟ</em><br />೧೧೧</p>
<p><h೬>ಹೇಳಿಕೊಳ್ಳದೆ ಪ್ರಯಾಣ ಮಾಡಿದವಳು ನಿನ್ನ ಹೆಂಡತಿಯೇ ಇರಬೇಕು- ಅಂತ. ಅವರ ಹೆಸರೇನು ಹೇಳಿದೆ? ಸುನಂದಾ ಅಲ್ವೇ? ನಿಜವಾಗಿ ಆಗಿದ್ದೇನು ಹೇಳು''- ಅಂದರು, ಬಾಲಚಂದರ್.''ನೀವು ನಿಜವಾಗಲೂ ಒಳ್ಳೇ ಡಿಟೆಕ್ಟೀವ್ ಕೆಲಸ ಮಾಡೋದಕ್ಕೆ ಲಾಯಕ್ಕು ಸ್ವಾಮಿ. ಅಥವಾ ನೀವು ನಿಜವಾಗಲೂ ಒಬ್ಬ ಪತ್ತೇದಾರರೋ ಹೇಗೆ? ನೀವು ಹೇಳಿದ್ದು ನಿಜ. ಸುನಂದಾನೂ ನಮ್ಮ ಜೊತೆ ಅಲ್ಲಿದ್ದಳು''- ಎಂದು ನಾನು ಹೇಳಿದೆ.</p>
<p>''ಅದು ಸರಿ, ನಾನು ಕೇಳಿದ್ದಕ್ಕೆ ನೀನು ಉತ್ತರಾನೇ ಕೊಡಲಿಲ್ಲವಲ್ಲಾ? ಯಾಕೆ ಈ ಸಸ್ಪೆನ್ಸು?''- ಎಂದು ಕೇಳಿದರು, ಬಾಲಚಂದರ್.</p>
<p>ನಾನು ವಿವರಿಸಿದೆ:</p>
<p>''ಅದು ಆಗಿದ್ದು ಹೀಗೆ. ಸ್ವಲ್ಪ ದಿನಗಳ ಹಿಂದೆ ಸುನಂದಾ ಹೇಳಿದ್ದಳು: ತನಗೆ ಯಾವುದೋ ಕಾನ್ಫರೆನ್ಸ್‍ಓ, ಸೆಮಿನಾರೋ ಏನೋ ಒಂದು ಇದೆ, ತಮ್ಮ ಕಾಲೇಜಿಗೆ ಸಂಬಂಧ ಪಟ್ಟಿದ್ದು- ಅಂತ, ಆಗ ಅವಳ ಹೈಸ್ಕೂಲು ಕಾಲೇಜ್‍ಆಗಿ ಬಡ್ತಿ ಹೊಂದಿತ್ತು, ಬೇರೆ ಯಾವುದೋ ಊರಿನಲ್ಲಿ ನಡೆಯೋ ಈ ಅಧ್ಯಾಪಕರ ಸಮಾವೇಶಕ್ಕೆ ತನ್ನ ಕಾಲೇಜಿನಿಂದ ಹೋಗೋ ಸಂಭವ ಇದೆ, ಆದರೆ ಇವಳು ಆಲ್ಟರ್‍ನೇಟ್ ಡೆಲಿಗೇಟ್‍ಉ, ಅಂದರೆ, ಪರ್ಯಾಯ ಪ್ರತಿನಿಧಿ, ಮೊದಲೇ ಒಪ್ಪಿದವರು ಹೋಗೋದಕ್ಕೆ ಆಗದಿದ್ದರೆ ಮಾತ್ರಾ ಇವಳಿಗೆ ಛಾನ್ಸು- ಇತ್ಯಾದಿ ಇತ್ಯಾದಿ ಹೇಳಿದ್ದಳು. ನಾನು ಮರೆತಿದ್ದೆ, ಮುಂದೆ ಆದದನ್ನ ಅವಳೂ ಹೇಳಿರಲಿಲ್ಲ.</p>
<p>''ಈ ತಿರುಚಿ ಟ್ರಿಪ್‍ಗೆ ಹೋಗೋದಕ್ಕೆ ಮೊದಲು, ನಾನು ಧರ್ಮಸ್ಥಳದ ಟ್ರಿಪ್ಪಿಗೆ ಯಾರನ್ನೋ ಕರೆದುಕೊಂಡು ಮೂರುದಿನ ಹೋಗಿದ್ದೆ; ಇನ್ನು ವಾಪಸ್ ಬಂದು, ಮನೆಗೆ ಹೋಗುವುದರೊಳಗೆ, ಟ್ರಿಪ್ ಷೀಟ್ ಇತ್ಯಾದಿ ಕೊಟ್ಟು ಬರಲು ಆಫೀಸ್‍ಗೆ ಹೋಗಿದ್ದೆ.</p>
<p>ನಮ್ಮ ಟ್ರಾವೆಲ್ ಏಜೆನ್ಸಿಯ ಬಾಸ್ ನನ್ನನ್ನ ಕರೆದು, 'ಬೇರೆ ಯಾರೂ ಡ್ರೈವರ್ ಈಗ ಅವೈಲಬಲ್ ಇಲ್ಲ; ಒಂದು ಎರಡು ದಿನದ ಷಾರ್ಟ್ ಟ್ರಿಪ್ ತಿರುಚಿಗೆ ಹೋಗಿ ಬರಬೇಕು; ನೀನಿನ್ನೂ ಧರ್ಮಸ್ಥಳದ ಟ್ರಿಪ್ಪಿನಿಂದ ಹಿಂತಿರುಗಿ ಮನೇಗೇ ಹೋಗಿಲ್ಲಾ ಅನ್ನೋದು ನನಗೆ ಗೊತ್ತು. ಆದರೆ, ಇದು ಎಮರ್ಜೆನ್ಸಿ. ಆದರೂ ಯಾರು ಯಾರನ್ನೋ ಕಳಿಸೋ ಹಾಗಿಲ್ಲ. ಯಾಕೆಂದರೆ, ಪ್ರಯಾಣಿಕರು ಬರೀ ಹೆಂಗಸರು. ನೀನಾದರೆ, ನನಗೆ ಯೋಚನೆಯಿಲ್ಲ. ಹೋಗಿ ಬರ್ತೀಯಾ?'- ಅಂತ ಕೇಳಿದರು.</p>
<p>''ಮೊಬೈಲ್‍ನಲ್ಲಿ ಮನೆಗೆ ಫೋನ್ ಮಾಡಿದೆ, ಸುನಂದಾ ಸಿಗಲಿಲ್ಲ, ಆಮೇಲೆ ಮತ್ತೆ ಮಾಡಿದರಾಯಿತು- ಅಂದುಕೊಂಡು, ಈ ತಿರುಚಿ ಟ್ರಿಪ್‍ಗೆ ಒಪ್ಪಿಕೊಂಡೆ.<br />'ಯೂನಿವರ್ಸಿಟಿ ಲೇಡೀಸ್ ಹಾಸ್ಟಲ್ ಹತ್ತಿರ ಹೋಗಿ, ಪಾರ್ಟಿಯನ್ನ ಪಿಕ್‍ಅಪ್ ಮಾಡು'- ಅಂತ ಬಾಸ್ ಹೇಳಿದರು; ಹೋದೆ.</p>
<p>''ಅಲ್ಲಿ ಹೋಗಿ ನೋಡ್ತೀನಿ, ಅಲ್ಲಿ ಐದು ಜನ ಮೇಡಮ್‍ಗಳ ಜೊತೆ ಇದ್ದವರು ಯಾರು?- ಈ ನಮ್ಮ ಸುನಂದಾ. ಫೋನ್ ಮಾಡಿದಾಗ ಮನೇಲಿ ಸಿಗದೇ ಇದ್ದದ್ದು ಇದಕ್ಕೇ ಇರಬೇಕು- ಅಂತ ಅಂದುಕೊಂಡು, ಇವರನ್ನೆಲ್ಲಾ ಬೀಳ್ಕೊಟ್ಟು ಕಳಿಸೋದಕ್ಕೆ ಇಲ್ಲಿ ಬಂದಿದ್ದಾಳೆ ಅಂತ ಕಾಣುತ್ತೆ, ಎಂದುಕೊಳ್ಳುತ್ತಿದ್ದಾಗ, ಅವರ ಜೊತೆ ಕಿಟ್‍ಬ್ಯಾಗ್ ಸಮೇತ ಇವಳೂ ಕಾರನ್ನ ಹತ್ತಿಬಿಡೋದೇ? ಏನೋ ಕಣ್ಸನ್ನೆ, ಕೈಸನ್ನೆ ಮಾಡಿ 'ನೀವು ಸುಮ್ಮನಿರಿ; ಏನೂ ಹೇಳಬೇಡಿ' ಅಂತ ಅವಳು ಹೇಳಿದ ಹಾಗೆ ಆಯಿತು. ಯಾರಿಗೂ ನಮ್ಮಿಬ್ಬರ ಸಂಬಂಧದ ವಿಚಾರ ಗೊತ್ತಿರುವ ಹಾಗೆ ಕಾಣಿಸಲಿಲ್ಲ. ನಾನು ಬರೋದು ಇವಳಿಗೂ ಗೊತ್ತೇ ಇರಲಿಲ್ಲ. ನನಗೇ ಗೊತ್ತಿರಲಿಲ್ಲ ಅಂದಮೇಲೆ, ಇವಳಿಗೇನು ಗೊತ್ತಿರತ್ತೆ ಈ ಟ್ರಿಪ್ಗೆ ನಾನು ಬರುತ್ತೀನಿ- ಅಂತ.</p>
<p>ಸುನಂದಾ ತನ್ನ ಗಂಡ ಟ್ಯಾಕ್ಸಿಯ ಡ್ರೈವರ್ ಆಗಿದ್ದಾನೆಂದು ತನ್ನ ಸಹೋದ್ಯೋಗಿಗಳಿಗೆ ಹೇಳಿಕೊಂಡಿದ್ದಳೋ ಇಲ್ಲವೋ ಗೊತ್ತಿಲ್ಲ. ಇಲ್ಲ ಅಂತಾನೇ ಕಾಣುತ್ತೆ. ಈಗ ಪ್ರಯಾಣ ಮಾಡುತ್ತಿರುವ ಟ್ಯಾಕ್ಸಿಗೆ ತನ್ನ ಗಂಡನೇ ಡ್ರೈವರ್ ಆಗಿ, ತಮ್ಮೊಂದಿಗೆ ಇದ್ದಾನೆಂದು ಅವರುಗಳಿಗೆ ಹೇಳಿಕೊಳ್ಳಲು ಅವಳಿಗೆ ಸಂಕೋಚವೋ ಮುಜುಗರವೋ ಆಗಿದ್ದಿರಬೇಕು. ಆಮೇಲೆ ಸಮಯ ಸಿಕ್ಕಾಗ ಹೇಳಿದರಾಯಿತು ಅಂತ ಅಂದುಕೊಂಡಿರಲೂ ಬಹುದು- ಇದನ್ನೆಲ್ಲ ನಾನು ಊಹಿಸಿಕೊಂಡೆ.</p>
<p>ಜೊತೆಗೆ, 'ಇದೊಂದು ತರಹಾ ಹೊಸ ನಾಟಕ, ರಿಹರ್ಸಲ್ ಏನೂ ಇಲ್ಲದೆ ಆಡುತ್ತಿರುವ ಹೊಸ ನಾಟಕ. ಎಷ್ಟು ಹೊತ್ತು ಸಾಧ್ಯವೋ ಅಷ್ಟು ಹೊತ್ತು ಆಡಿಯೇ ಬಿಡೋಣ, ನಾನೇನು ಇವಳಿಗಿಂತ ನಾಟಕ ಆಡೋದರಲ್ಲಿ ಕಡಿಮೇಯೇನಿಲ್ಲ' ಅಂತ ಮನಸ್ಸು ಮಾಡಿ, ಸುಮ್ಮನೆ ಕಾರ್ ಡ್ರೈವ್ ಮಾಡಿಕೊಂಡು ಹೋದೆ. ಮುಂದೆ ಏನೆಲ್ಲಾ ನಡೆಯಿತು- ಅನ್ನೋದನ್ನ ಹೇಳಿಬಿಟ್ಟಿದ್ದೀನಿ. ಏನೇ ಆಗಲಿ, ನೀವು ಚೆನ್ನಾಗಿ ಊಹಿಸಿದಿರಿ. ನೀವು ಪತ್ತೇದಾರೀ ಕಾದಂಬರಿಗಳನ್ನ, ಷರ್‍ಲಾಕ್‍ಹೋಮ್ಸ್ ಅಂತಾನೋ ಏನೋ ಆ ಪುಸ್ತಕಗಳನ್ನ ತುಂಬಾ ಓದಿರಬೇಕು. ಆ ರೀತಿಯ ನರಸಿಂಹಯ್ಯನವರ ಪುರುಷೋತ್ತಮನ ಸಾಹಸದ ಪುಸ್ತಕಗಳು ಅಂದರೆ ನನಗೂ ತುಂಬಾ ಇಷ್ಟ ಸಾರ್''- ಅಂತ ನಾನು ಬಾಲಚಂದರ್‍ಗೆ ಹೇಳಿದೆ.</p>
<p>ಆ ವೇಳೆಗೆ ನಾವು ತಿರುಚಿ ತಲುಪಿದ್ದೆವು.</p>
<p>* * *</p>
<p>ಮೈಸೂರಿಗೆ ನಾವು ಬಂದು ತಲುಪಿ ಮತ್ತೆ ಬೆಂಗಳೂರಿಗೆ ಹೋಗುವ ಮುನ್ನ ''ಇಲ್ಲೇ ಎಲ್ಲಾದರೂ ಒಂದು ಒಳ್ಳೆಯ ಹೊಟೇಲ್‍ಗೆ ಹೋಗೋಣ ಇವತ್ತು ರಾತ್ರಿ</p>
</h೬>
<p>೧೧೨<br /><em>ತಿರುಗಾಟ<br />ತಿರುಗಾಟ</em><br />೧೧೩</p>
<p><h೬>ನಾನು ಇಲ್ಲೇ ಉಳಿದುಕೊಂಡು ನಾಳೆ ಬೆಂಗಳೂರಿಗೆ ಹೋಗುತ್ತೇನೆ''- ಅಂತ ಬಾಲಚಂದರ್ ಹೇಳಿದರು.''ಒಳ್ಳೊಳ್ಳೆಯ ಹೊಟೇಲ್‍ಗಳೇ ಇವೆ. ಅದಕ್ಕೇನಂತೆ ಬೇಕಾದರೆ ಲಲಿತಮಹಲ್‍ನಲ್ಲೇ ಉಳಿದುಕೊಳ್ಳಬಹುದು''- ಅಂತ ನಾನು ಸಲಹೆ ಮಾಡಿದೆ.</p>
<p>''ಬೇಡ ಕಣಯ್ಯಾ. ಸಿಟಿ ಒಳಗಡೆ ಸ್ವಲ್ಪ ಕೆಲಸ ಇದೆ ಯಾವುದಾದರೂ ಒಳ್ಳೆ ಹೊಟೇಲ್‍ಗೆ ಕರೆದುಕೊಂಡು ಹೋಗು''- ಅಂತ ಹೇಳಿದರು.</p>
<p>ನಾನು ಹಾಗೇ ಮಾಡಿದೆ. ಹೊಟೇಲ್ ಪ್ರಿಯದರ್ಶಿನಿ ಬಹಳ ಜನ ಮೆಚ್ಚಿಕೊಂಡಿದ್ದ ಲಾಡ್ಜ್. ಅಲ್ಲಿಗೇ ಕರೆದು ಕೊಂಡು ಹೋದೆ. ಒಳಗಡೆ ಹೋಗಿ ಒಂದು ಒಳ್ಳೆ ಏರ್ ಕಂಡೀಷನ್ ರೂಮನ್ನು ಆರಿಸಿಕೊಂಡು ತಾವು ತಂದಿದ್ದ ಸಾಮಾನುಗಳನ್ನೆಲ್ಲಾ ರೂಮಿಗೆ ಸಾಗಿಸುತ್ತಿದ್ದಾಗ ರಿಸೆಪ್ಶನ್ ಲಾಂಚ್‍ನಲ್ಲಿ ಅವರಿಗೆ ಅದೇ ಅಮೆರಿಕನ್ ಸ್ನೇಹಿತರು ಭೇಟಿಯಾದರು. ಹೊಟೇಲ್ ಪ್ರಿನ್ಸ್‍ಲ್ಲಿ ಅವರ ಜೊತೆ ನಾನು ನೋಡಿದ್ದೆನಲ್ಲಾ ಅವರೇ. ಪರಸ್ಪರ ಕುಶಲ ಸಂಭಾಷಣೆ ಆದ ಮೇಲೆ ಏನೋ ಬಹಳ ಆವಶ್ಯಕವಾದ ಮಾತುಕತೆಗಳಲ್ಲಿ ಅವರು ತೊಡಗಿದ್ದುದು ಕಂಡುಬಂತು. ರಿಸೆಪ್ಶನ್ ಲಾಂಚ್‍ನಲ್ಲಿ ಸೋಫಾ ಮೇಲೆ ಕುಳಿತು ಇಬ್ಬರು ಏನೇನೋ ಮಾತಾಡ ತೊಡಗಿದರು. ಸ್ವಲ್ಪ ಹೊತ್ತಾದ ಮೇಲೆ ಅವರಿಬ್ಬರೂ ಮತ್ತೆ ರಿಸೆಪ್ಶನ್ ಕೌಂಟರಿಗೆ ಹೋಗಿ ಮ್ಯಾನೇಜರ್ ಹತ್ತಿರ ಮಾತನಾಡುತ್ತಿದ್ದರು.</p>
<p>ಆಮೇಲೆ ಅವರಿಬ್ಬರೂ ಮಾತನಾಡಿಕೊಳ್ಳುತ್ತಾ, ಬಾಲಚಂದರ್ ರೂಮಿನ ಕಡೆ ಹೋಗ ತೊಡಗಿದಾಗ ನಾನೂ ಅವರನ್ನು ಹಿಂಬಾಲಿಸಿದೆ. ಈ ಸಂಜೆ ಮತ್ತು ನಾಳೆ ಕಾರ್ಯಕ್ರಮಾನ ಅವರಿಂದ ತಿಳಿದುಕೊಳ್ಳೋದು; ಅವರು ಎಲ್ಲೂ ಹೋಗದೆ ಇಲ್ಲೇ ಹಾಲ್ಟ್ ಅಂತ ಆದರೆ ನಾನು ಮನೆಗೆ ಹೋಗಿ ಬರಬಹುದು- ಅಂತ ಯೋಚನೆ ಮಾಡುತ್ತಾ ಅವರ ಜೊತೆಗೆ ಹೋದೆ.</p>
<p>ನಾವು ಮೂರು ಜನ ಬಾಲಚಂದರ್ ರೂಮಿಗೆ ಹೋಗುವ ವೇಳೆಗೆ ಅವರ ಸಾಮಾನುಗಳನ್ನು ತಗೆದುಕೊಂಡು ಬಂದ ಆ ಲಾಡ್ಜಿಂಗ್‍ನ ಆಳು, ಹಾಸಿಗೆ ಹೊದಿಕೆ ತಲೆದಿಂಬು ಎಲ್ಲವನ್ನೂ ಇನ್ನೂ ಸ್ವಲ್ಪ ಒಪ್ಪ ಓರಣವಾಗಿ ಇಡುತ್ತಾ, ಏರ್ ಕಂಡೀಷನ್ ಇತ್ಯಾದಿ ಎಲ್ಲಾ ಸರಿಯಾಗಿ ಇದೆಯಾ ಅನ್ನೋದನ್ನ ಪರೀಕ್ಷೆ ಮಾಡುತ್ತಾ, ಒಳಗಡೆ ಅಟಾಚ್‍ಡ್ ಬಾತ್ ರೂಂನಲ್ಲಿ ಸೋಪು, ಶಾಂಪು, ಟವೆಲ್ ಇತ್ಯಾದಿಗಳು ಎಲ್ಲಾ ಸಮರ್ಪಕವಾಗಿ ಇವೆಯಾ?- ಅನ್ನೋದನ್ನೂ ಸಹ ಪರೀಕ್ಷಿಸುತ್ತಾ ಇದ್ದ.</p>
<p>''ಪರವಾಗಿಲ್ಲ ಇಲ್ಲಿ ರೂಮುಗಳು ಚೆನ್ನಾಗಿಯೇ ಇವೆ. ಇಂಥ ಲಾಡ್ಜಿಗೆ ನಾನು ಕರಕೊಂಡು ಬಂದಿದ್ದು ಒಳ್ಳೆಯದೇ ಆಯ್ತು'' ಅಂತ ಅಂದುಕೊಳ್ತಾ ಇದ್ದೆ.</p>
<p>''ಎಲ್ಲಿ, ಸ್ವಲ್ಪ ಆ ಲ್ಯಾಪ್‍ಟಾಪ್ ಕೊಡು''- ಅಂತ ಬಾಲಚಂದರ್ ಹೇಳಿದರು.</p>
<p>ರೂಂ ಬಾಯ್‍ಗೆ ಅದು ಅರ್ಥವಾಗಲಿಲ್ಲ. 'ಏನು' ಅಂತ ಕೇಳೋ ರೀತಿಯಲ್ಲಿ ಅವನು ನಿಂತಿದ್ದ. ನನಗೆ ಗೊತ್ತಾಯಿತು. ನಾನೇ ಹೋಗಿ ಅಲ್ಲಿ ಟೇಬಲ್ ಮೇಲೆ ಇಟ್ಟಿದ್ದ ಬಾಲಚಂದರ್ ರವರ ಲ್ಯಾಪ್‍ಟಾಪಿನ ಕ್ಯಾರಿಯಾನ್ ಬ್ಯಾಗನ್ನು ತಂದು ಅವರ ಕೈಯಲ್ಲಿ ಕೊಟ್ಟೆ.</p>
<p>ಆ ಬ್ಯಾಗನ್ನು ತೆಗೆಯುತ್ತಾ ''ಇಲ್ಲಿ ಫೋನ್ ಲೈನ್ ಸರಿಯಾಗಿ ವರ್ಕ್ ಆಗುತ್ತೇನಯ್ಯಾ?''- ಅಂತ ರೂಂ ಬಾಯನ್ನು ಕೇಳಿದರು.</p>
<p>ಅವನು 'ಹ್ಞೂಂ' ಅನ್ನೋದರೊಳಗೆ ತಾವೇ ಅಲ್ಲಿದ್ದ ಫೋನಿನ ರಿಸೀವರ್ ಅನ್ನು ಎತ್ತಿ, ಕಿವಿಗೆ ಇಟ್ಟುಕೊಂಡು ಡಯಲ್ ಟೋನ್ ಬರುತ್ತಿದೆಯಾ ಎಂದು ಪರೀಕ್ಷಿಸಿ, ಮತ್ತೆ ವಾಪಸ್ ಇಟ್ಟರು. ಈ ವೇಳೆಗೆ ಲ್ಯಾಪ್‍ಟಾಪ್ ಬ್ಯಾಗ್‍ನಿಂದ ಹೊರಗೆ ಬಂದಿತ್ತು. ಗೋಡೆಗೆ ತಗುಲಿಸಿದ್ದ ಫೋನ್ ಲೈನನ್ನು ಡಿಸ್‍ಕನೆಕ್ಟ್ ಮಾಡಿ, ತಮ್ಮ ಲ್ಯಾಪ್‍ಟಾಪ್‍ಗೆ ಸಂಪರ್ಕ ಏರ್ಪಡಿಸಿಕೊಂಡರು. ಟೇಬಲ್ ಪಕ್ಕದಲ್ಲಿರುವ ಎರಡು ಕುರ್ಚಿಗಳನ್ನು ಎಳಕೊಂಡು ಇಬ್ಬರೂ ಕುಳಿತರು.</p>
<p>ನನಗೂ ಸ್ವಲ್ಪ ಕುತೂಹಲ. ಈ ಕಂಪ್ಯೂಟರ್‍ರಿಂದ ಏನೇನನ್ನೋ ಸಾಧಿಸ ಬಹುದಂತೆ. ಆಗ ಈ ಇ-ಮೈಲ್ ವಿಚಾರ ಇನ್ನೂ ಹೊಸದು. ಪ್ರಪಂಚದಲ್ಲಿ ಯಾವ ಮೂಲೆಯಿಂದ ಯಾವ ಮೂಲೆಗಾದರೂ ಕ್ಷಣಾರ್ಧದಲ್ಲಿ ಸಂಪರ್ಕ ಕಲ್ಪಿಸಿ ಕೊಳ್ಳಬಹುದಂತೆ; ಅದೆಲ್ಲಾ ನಮ್ಮ ಈ ಸಾಧಾರಣ ಫೋನ್ ಲೈನ್ ಮುಖಾಂತರನೇ ನಡೆಯುತ್ತಂತೆ ಇದನ್ನೆಲ್ಲಾ ನಾನು ಕೇಳಿ ಬಲ್ಲೆ. ನಮ್ಮ ಟ್ರಾವೆಲ್ ಏಜೆನ್ಸಿಯ ಆಫೀಸಲ್ಲೂ ಸಹ ಕಂಪ್ಯೂಟರ್ ಇತ್ತು. ಆಫೀಸಿನ ವ್ಯವಹಾರಗಳಿಗೆ ನಮ್ಮ ಆಫೀಸಿನ ರಿಸೆಪ್ಶನಿಸ್ಟ್ ಮತ್ತು ನಮ್ಮ ಬಾಸ್‍ಉ ಅದನ್ನು ಉಪಯೋಗಿಸುತ್ತಾ ಇದ್ದರು. ಅದನ್ನು ನಾನು ನೋಡಿದ್ದೆ. ಹೆಚ್ಚು ವಿಚಾರ ಗೊತ್ತಿಲ್ಲದೇ ಹೋದರೂ ಕಂಪ್ಯೂಟರ್ ಬಗ್ಗೆ ಸ್ವಲ್ಪ ಸ್ವಲ್ಪ ತಿಳಿದಿತ್ತು. ಆದರೆ ಲ್ಯಾಪ್‍ಟಾಪ್ ಕಂಪ್ಯೂಟರ್‍ನ್ನು ನಾನು ಹೆಚ್ಚು ನೋಡಿರಲಿಲ್ಲ. ಅದಕ್ಕೇ ನನಗೆ ಸ್ವಲ್ಪ ಕುತೂಹಲವಾಗಿ ಅಲ್ಲೇ ನಿಂತೆ.</p>
<p>''ಒಂದೆರಡು ಒಳ್ಳೆ ಕಾಫಿ ತಗೊಂಡು ಬಾ''- ಅಂತ ರೂಂ ಬಾಯ್‍ಗೆ ಹೇಳಿ ಮತ್ತೆ ನನ್ನ ಕಡೆ ತಿರುಗಿ ''ನೀನು ಕಾಫಿ ಕುಡೀತಿಯೇನಯ್ಯಾ? ಅಥವಾ ನಿನ್ನದು ಟೀನೊ''- ಅಂತ ನನಗೆ ಕೇಳಿದರು.</p>
<p>''ಪರವಾಗಿಲ್ಲ ಬೇಡ ಸಾರ್''- ಅಂತ ನಾನು ಹೇಳಿದೆ.</p>
<p>ಅವರು ರೂಂ ಬಾಯ್‍ಗೆ ''ಸರಿ, ಎರಡು ಕಾಫಿ ತಗೊಂಡು ಬಾ''- ಅಂತ ಹೇಳಿ ಅವನನ್ನು ಕಳಿಸಿದರು. ಲ್ಯಾಪ್‍ಟಾಪ್ ಮೇಲೆ ಏನನ್ನೋ ಮಾಡತೊಡಗಿದರು.</p>
<p>ರೂಂ ಬಾಯ್ ಜೊತೆಗೆ ನಾನು ಕೆಳಗೆ ಇಳಿದುಬಂದೆ. ರಿಸೆಪ್‍ಷನ್ ಲಾಂಜ್‍ಲ್ಲೇ ಠಳಾಯಿಸುತ್ತಾ ಇದ್ದೆ. ಒಂದರ್ಧಗಂಟೆ ಆದ ಮೇಲೆ ಬಾಲಚಂದರ್ ಮತ್ತು ಅವರ</p>
</h೬>
<p>೧೧೪<br /><em>ತಿರುಗಾಟ<br />ತಿರುಗಾಟ</em><br />೧೧೫</p>
<p><h೬>ಸ್ನೇಹಿತರು ಕೆಳಗಡೆ ಇಳಿದುಬಂದರು. ಮ್ಯಾನೇಜರ್ ಹತ್ತಿರ ಹೋಗಿ ''ಇಲ್ಲಿ ಯಾರಾದರೂ ಒಬ್ಬರು ಒಳ್ಳೆ ಟ್ರಾವೆಲ್ ಏಜೆಂಟನ್ನು ರೆಕಮೆಂಡ್ ಮಾಡ್ತೀರಾ''- ಅಂತ ಮ್ಯಾನೇಜರ್‍ರನ್ನು ಬಾಲಚಂದರ್ ಕೇಳಿದರು. ಸಾಮಾನ್ಯವಾಗಿ ದೊಡ್ಡ ದೊಡ್ದ ಹೋಟೆಲ್‍ಗಳಲ್ಲಿ ಆವರದೇ ಆದ ಟೂರಿಸ್ಟ್/ ಟ್ರಾವೆಲ್ ಏಜೆನ್ಸಿಯ ವಿಭಾಗವೂ ಆ ಹೋಟೆಲ್ ಆವರಣದಲ್ಲೇ ಇರುತ್ತೆ. ಇಲ್ಲಿ ಯಾಕೋ ಇರಲಿಲ್ಲ. ಮ್ಯಾನೇಜರ್ ಅವರು ಟೆಲಿಫೋನ್ ಡೈರೆಕ್ಟರಿ ತೆಗೆದು ಹುಡುಕುತ್ತಿದ್ದಾಗ ಹತ್ತಿರದಲ್ಲೇ ಇದ್ದ ನಾನು ''ನನಗೆ ಒಬ್ಬರು ಗೊತ್ತು. ಹಿಂದೂಸ್ತಾನ್ ಟ್ರಾವೆಲ್ ಏಜೆನ್ಸಿ ಅಂತ. ನಮ್ಮ ಟ್ಯಾಕ್ಸಿ ಕಂಪೆನಿಯವರು ಬಹಳ ವರ್ಷಗಳಿಂದ ಅವರ ಹತ್ತಿರಾನೇ ವ್ಯವಹಾರ ಮಾಡ್ತಾ ಇರೋದು. ತುಂಬಾ ಎಫಿಶಿಯಂಟ್ ಅಂತ ಎಲ್ಲಾ ಕಸ್ಟಮರ್ಸ್ ಹೇಳ್ತಾರೆ. ಬೇಕಾದರೆ ಅವರಿಗೆ ಫೋನ್ ಮಾಡಬಹುದು''- ಅಂತ ಹೇಳಿದೆ.ಬಾಲಚಂದರ್ ನನ್ನ ಕಡೆ ತಿರುಗಿ ''ಯಾರೋ ಒಬ್ಬರು ರಿಲೈಯಬಲ್ ಟ್ರಾವೆಲ್ ಏಜೆಂಟ್ ಆದರೆ ಸರಿ. ಅವರ ಆಫೀಸಿನ ಟೈಮಿಂಗ್ಸ್ ಏನು? ಅವರ ಫೋನ್ ನಂಬರ್ ನಿನ್ನ ಹತ್ತಿರ ಇದೆಯಾ?'' ಅಂತ ಕೇಳೋವಷ್ಟರಲ್ಲಿ ನಾನು ನನ್ನ ಜೇಬಿಗೆ ಕೈ ಹಾಕಿ, ನನ್ನ ಪರ್ಸ್ ತೆಗೆದು, ಅದರೊಳಗಿದ್ದ ವಿಸಿಟಿಂಗ್ ಕಾರ್ಡ್‍ಗಳನ್ನ ನೋಡೋದಕ್ಕೆ ಪ್ರಾರಂಭ ಮಾಡಿದ್ದೆ. ''ನೋಡಿ ಇಲ್ಲಿದೆ ಆ ಟ್ರಾವೆಲ್ ಏಜೆನ್ಸಿ ಫೋನ್ ನಂಬರ್''- ಅಂತ ಆ ಕಾರ್ಡನ್ನು ಬಾಲಚಂದರ್ ಕೈಗೆ ಕೊಟ್ಟೆ.</p>
<p>ಮ್ಯಾನೇಜರ್ ಟೇಬಲ್ ಮೇಲಿದ್ದ ಫೋನನ್ನು ಬಾಲಚಂದರ್ ಕಡೆ ತಿರುಗಿಸಿದರು. ಅಲ್ಲಿದ್ದ ಫೋನ್ ನಂಬರನ್ನ ಡಯಲ್ ಮಾಡುತ್ತಾ ಬಾಲಚಂದರ್ ನನ್ನ ಕಡೆ ತಿರುಗಿ, ''ಯಾರಾದರೂ ಚೆನ್ನಾಗಿ ಗೊತ್ತಿರೊರು, ನಿನಗೆ ಚೆನ್ನಾಗಿ ಗೊತ್ತಿರೋರು ಈ ಟ್ರಾವೆಲ್ ಏಜೆನ್ಸೀ ಆಫೀಸಿನಲ್ಲಿ ಇದಾರೇನಯ್ಯಾ? ಅವರೇ ಬೇಕು ಅಂತ ಕೇಳ್ತೀನಿ''- ಅದರು ಬಾಲಚಂದರ್.</p>
<p>''ಕಮಲಾ ಅಂತ ಕೇಳಿ''- ಅಂತ ನಾನು ಸಲಹೆ ಮಾಡಿದೆ. ಬಾಲಚಂದರ್ ಹಾಗೆ ಮಾಡಿದರು. ಏನೋ ಸ್ವಲ್ಪ ಮಾತಾಡಿಕೊಂಡರು. ಆಮೇಲೆ ಫೋನನ್ನು ಇಟ್ಟು, ಬಾರಯ್ಯ ನಿನ್ನ ಟ್ರಾವೆಲ್ ಏಜೆನ್ಸಿಗೆ ಹೋಗಿ ಬರೋಣ, ಅಂತ ನನಗೆ ಹೇಳಿ ತಮ್ಮ ಅಮೆರಿಕನ್ ಸ್ನೇಹಿತರ ಕಡೆ ತಿರುಗಿ ''ಕಂ ಆನ್, ಲೆಟ್ ಅಸ್ ಗೋ. ಇಟ್ಸ್ ಲುಕ್ಸ್ ಲೈಕ್ ಶೀ ಈಸ್ ಗೋಯಿಂಗ್ ಟು ಹೆಲ್ಪ್ ಅಸ್, ಅಂಡ್ ಶೀ ವಿಲ್ ಟೇಕ್ ಕೇರ್ ಆಫ್ ಅವರ್ ಪ್ರಾಬ್ಲಮ್'' (ಬನ್ನಿ ಹೋಗೋಣ; ಅವಳು ನಮಗೆ ಸಹಾಯ ಮಾಡುವ ಹಾಗೆ ಕಾಣುತ್ತೆ, ಮತ್ತು ಅವಳೇ ನಮ್ಮ ಸಮಸ್ಯೆಯನ್ನ ಬಗೆಹರಿಸುತ್ತಾಳೆ)- ಎಂದರು.</p>
<p>ಬೆಂಗಳೂರಿಂದ ಬಂದವರು ಇಲ್ಲಿ ಮೈಸೂರಿನಲ್ಲಿ ಟ್ರಾವೆಲ್ ಏಜೆಂಟನ್ನು ವಿಚಾರಿಸ್ತಾ ಇದ್ದಾರೆ- ಅಂದಾಗ ಇದು ಏನೋ ಎಮರ್ಜೆನ್ಸಿ ಇರಬೇಕು, ಅಂತಲೇ<br />ನನಗೆ ಅನ್ನಿಸಿತ್ತು ''ನಾನೇನೋ ಕಮಲಾ ಅವರ ಏಜೆನ್ಸಿಯನ್ನೇ ರೆಕಮಂಡ್ ಮಾಡ್ತಾ ಇದ್ದೀನಿ. ದೇವರೆ, ಅವರಿಗೆ ಅನುಕೂಲವಾಗಲಪ್ಪ; ಹೆಚ್ಚು ಕಡಿಮೆ ಆಗದೇ ಇರಲಿ''- ಅಂತ ನಾನು ಮನಸಲ್ಲೇ ದೇವರನ್ನ ಬೇಡಿಕೊಳ್ತಾ, ಆ ಹಿಂದೂಸ್ತಾನ್ ಟ್ರಾವೆಲ್ ಏಜೆನ್ಸಿ ಕಡೆ ಅವರಿಬ್ಬರನ್ನು ಕರೆದುಕೊಂಡು ಹೋದೆ. ತುಂಬಾ ದೂರದಲ್ಲಿ ಏನೂ ಇರಲಿಲ್ಲ ಆ ಆಫೀಸು, ''ಅಷ್ಟರಲ್ಲೇ ನಾನು ಬಾಲಚಂದರ್ ರವರನ್ನು ಕೇಳಿದ್ದೆ. 'ಏನ್ ಸಾರ್? ಏನು ಎಮರ್ಜೆನ್ಸಿ? ನೀವು ವಾಪಸ್ ಹೋಗಬೇಕಾ?''- ಅಂತ.</p>
<p>ಅವರು, ''ನಾನಲ್ಲ ಕಣಯ್ಯ ನಮ್ಮ ಈ ಫ್ರೆಂಡ್‍ಉ. ಕ್ಯಾಲಿಫೋರ್ನಿಯಾದಲ್ಲಿ ಅವರ ತಂದೆಗೆ ತುಂಬಾ ಸೀರಿಯಸ್ ಆಗಿ ಆಸ್ಪತ್ರೆಗೆ ಸೇರಿಸಿದ್ದಾರೆ. ಇವರು ಮನೆಗೆ ಫೋನ್ ಮಾಡಿ ವಿಚಾರ ತಿಳಿದುಕೊಂಡಿದ್ದಾರೆ. ನಾವು ಈಗ ಈ-ಮೈಲ್ ಮಾಡಿದೆವಲ್ಲಾ ಹೊಟೇಲ್ ರೂಮಿಂದ, ಆವಾಗ ಇನ್ನೂ ಹೆಚ್ಚು ವಿವರ ಗೊತ್ತಾಯ್ತು. ಅಲ್ಲಿ ಆಸ್ಪತ್ರೆಯಲ್ಲಿ ಇವರ ತಂದೆ ಇಂಟೆನ್ಸಿವ್‍ಕೇರ್ ಯೂನಿಟ್‍ಲ್ಲಿ (ತುರ್ತು ಚಿಕಿತ್ಸೆ ವಿಭಾಗದಲ್ಲಿ) ಇದ್ದಾರೆ. ಬೇಗ ಇವರು ವಾಪಸ್ ಕ್ಯಾಲಿಫೋರ್ನಿಯಾಗೆ ಹೋಗಬೇಕು''- ಅಂತ ಹೇಳಿದರು.</p>
<p>ಟ್ರಾವೆಲ್ ಏಜೆನ್ಸಿ ಆಫೀಸಿಗೆ ಹೋದೆವು. ಕಮಲಾ ನಮಗಾಗಿ ಕಾಯುತ್ತಾ ಕುಳಿತಿದ್ದರು. ತೆಳ್ಳಗೆ, ಬೆಳ್ಳಗೆ ಸುಂದರವಾದ, ನಗೆಮೊಗದ ಯುವತಿ. ಚೆನ್ನಾಗಿ ಪಟಪಟನೆ ಇಂಗ್ಲಿಷಿನಲ್ಲಿ ನಮ್ಮನ್ನು ಸ್ವಾಗತಿಸಿ, ಮಾತನಾಡ ತೊಡಗಿದಳು. ಬಾಲಚಂದರ್ ಮತ್ತು ಅವರ ಸ್ನೇಹಿತರು ಕಮಲಾ ಎದುರಿಗೆ ಕೂತು ತಮ್ಮ ಪಾಸ್ ಪೋರ್ಟು, ಏರ್ ಟಿಕೆಟ್ ಇತ್ಯಾದಿಗಳನ್ನ ಎಲ್ಲಾ ಹರಡಿಕೊಂಡು ಮಾತನಾಡಲು ಪ್ರಾರಂಭಿಸಿದರು.</p>
<p>ಬೆಂಗಳೂರು, ಸಿಂಗಾಪುರ್, ಬ್ಯಾಂಗ್‍ಕಾಕ್, ಹಾಂಗ್‍ಕಾಂಗ್, ತೈಪೆ, ಸ್ಯಾನ್ ಫ್ರಾನ್ಸಿಸ್ಕೋ, ಕೌಲಲಾಂಪುರ್, ಲಾಸ್ ಏಜಂಲಿಸ್- ಹೀಗೆ ಏನೇನೋ ಏರ್ ಪೋರ್ಟ್‍ಗಳ ಹೆಸರುಗಳನ್ನ ಕಮಲಾ ಮತ್ತು ಇವರಿಬ್ಬರು ಹೇಳುತ್ತಾ ಮಾತನಾಡಿಕೊಳ್ಳುತ್ತಿದ್ದರು. ಮೈಸೂರಿನಲ್ಲಿ ಈ ಆಫೀಸಿನಲ್ಲಿ ಒಂದು ಚಿಕ್ಕ ರೂಮಿನಲ್ಲಿ ಕುಳಿತೇನೇ ನಾವೆಲ್ಲಾ ಪ್ರಪಂಚ ಪರ್ಯಟನೆ ಮಾಡುತ್ತಾ ಇದ್ದೇವೇನೋ ಅನ್ನಿಸತೊಡಗಿತು.</p>
<p>ಏನೂ ಕೆಲಸವಿಲ್ಲದುದರಿಂದ ನಾನೂ ನಿಂತುಕೊಂಡೇ ಆ ಕೋಣೆಯಲ್ಲಿದ್ದ ಸಿಬ್ಬಂದಿಗಳ ಮೇಲೆ ಕಣ್ಣಾಡಿಸತೊಡಗಿದೆ. ಎಲ್ಲರೂ ಒಂದೇ ತರಹದ ಒಳ್ಳೇ ಸೀರೆ ಉಟ್ಟುಕೊಂಡು, ತುರುಬು ಕಟ್ಟಿಕೊಂಡು, ಹೂವು ಮುಡಿದುಕೊಂಡು, ಎದುರಿಗಿದ್ದ ಅಥವಾ ಫೋನಿನಲ್ಲಿದ್ದ ತಮ್ಮ ತಮ್ಮ ಪ್ರವಾಸಾರ್ಥಿಗಳೊಂದಿಗೆ ಮೆಲು ದನಿಯ ಸಂಭಾಷಣೆಯಲ್ಲಿ ನಿರತರಾಗಿದ್ದರು.</p>
<p>ವೈಟಿಂಗ್ ಲಿಸ್ಟ್, ಸ್ಟ್ಯಾಂಡ್ ಬೈ, ಕನ್‍ಫರ್ಮೇಷನ್- ಇತ್ಯಾದಿ ಇತ್ಯಾದಿ</p>
</h೬>
<p>೧೧೬<br /><em>ತಿರುಗಾಟ<br />ತಿರುಗಾಟ</em><br />೧೧೭</p>
<p><h೬>ಏನೇನೋ ಪದಗಳನ್ನ ಉಪಯೋಗಿಸಿಕೊಳ್ಳುತ್ತಾ ಅವರು ಮಾತನಾಡಿಕೊಳ್ತಾ ಇದ್ದರು. ಕಮಲಾ ಅಂತು ತಲೆ ಎತ್ತದೆ ಕಂಪ್ಯೂಟರ್ ಕೀ ಬೋರ್ಡ್ ಮೇಲೆ ಕೈಯಾಡಿಸ್ತಾನೆ ನಮ್ಮ ಜೊತೆಗೆ ಮಾತಾಡ್ತಿದ್ದರು. ಮಧ್ಯ ಒಂದೆರಡು ಸಲ ಯಾರಿಗೋ ಫೋನ್ ಮಾಡಿದಳು. ಮತ್ತೆ ಇವರ ಹತ್ರ ಮಾತಾಡಿದಳು. ಮತ್ತೆ ಫೋನ್ ಮಾಡಿದಳು. ಮತ್ತೆ ಕಂಪ್ಯೂಟರಲ್ಲಿ ಕೈಯಾಡಿಸತೊಡಗಿದಳು.ಅಷ್ಟೊತ್ತಿಗೆ ದೀಪಗಳೆಲ್ಲಾ ಆರಿ ಹೋದವು. ''ಅಯ್ಯೋ!!! ಪವರ್ ಫೇಲ್ಯೂರಾ''- ಅಂತ ಬಾಲ ಚಂದರ್ ಉದ್ಗರಿಸಿದರು. ''ವಾಟ್ ಈಸ್ ದಿಸ್'' (ಏನಾಯ್ತೀಗ)- ಅಂತ ಅವರ ಅಮೆರಿಕನ್ ಫ್ರೆಂಡ್ ಕೇಳಿದರು.</p>
<p>''ಯೋಚನೆ ಮಾಡಬೇಡಿ ಬ್ಯಾಟರಿ ಬ್ಯಾಕ್ ಅಪ್, ಜನರೇಟರ್ ಇದೆ. ಎನೂ ತೊಂದರೆ ಇಲ್ಲ''- ಎಂದು ಕಮಲಾ ಅನ್ನುವಷ್ಟರಲ್ಲಿ ಮತ್ತೆ ದೀಪಗಳು ಹೊತ್ತಿಕೊಂಡವು.</p>
<p>ಆಮೇಲೆ ಒಂದರ್ಧಗಂಟೆ ಮತ್ತೆ ಕಂಪ್ಯೂಟರ್ ಜೊತೆ ವ್ಯವಹರಿಸಿದ ಮೇಲೆ ಕಮಲಾ ಹೇಳಿದರು: ''ಇಟ್ಸ್ ಓಕೆ ನೌ''- ಎಂದು ಇಂಗ್ಲಿಷಿನಲ್ಲೇ ಹೇಳುತ್ತಾ ''ಎಲ್ಲಾ ಕನ್‍ಫರ್ಮೇಷನ್ ಸಿಕ್ಕ ಹಾಗಾಯ್ತು. ಒಂದೇನಂದರೆ ನಿಮ್ಮ ಹಳೇ ಟಿಕೇಟ್ ಈಗ ಏನೂ ಪ್ರಯೋಜನಕ್ಕೆ ಬರೋದಿಲ್ಲಾ ಈ ಹೊಸ ಟಿಕೇಟೇ ತಗೊಂಡು ನೀವು ಪ್ರಯಾಣ ಮಾಡಬೇಕು. ಬೆಂಗಳೂರು, ಮುಂಬೈ, ಬ್ಯಾಂಕಾಕ್, ತೈಪೆ, ಸ್ಯಾನ್ ಫ್ರಾನ್ಸಿಸ್ಕೊ ಈ ರೂಟೇ ನಿಮಗೆ ಸಿಕ್ಕಿದೆ. ಎಲ್ಲೂ ಸಹ ವೈಟಿಂಗ್ ಟೈಂ ತುಂಬಾ ಜಾಸ್ತಿ ಏನಿಲ್ಲ.</p>
<p>''ಆದರೆ ಮುಂಬೈಯಲ್ಲಿ ಮಾತ್ರ ನೀವು ಡೊಮೆಸ್ಟಿಕ್ ಏರ್‍ಪೋರ್ಟ್ ನಿಂದ ಇಂಟರ್ ನ್ಯಾಷನಲ್ ಏರ್ ಪೋರ್ಟ್‍ಗೆ ಟ್ಯಾಕ್ಸಿಲಿ ಹೋಗಬೇಕಾಗುತ್ತೆ. ಅದೂ ಏನ್ ಕಷ್ಟ ಆಗೋದಿಲ್ಲ. ಸಾಕಷ್ಟು ಕಾಲಾವಕಾಶನೂ ಅದಕ್ಕೆ ಇರುತ್ತೆ ಆಮೇಲೆ ನೀವು ಇಂಟರ್ ನ್ಯಾಷಿನಲ್ ಡೇಟ್ ಲೈನ್‍ನ್ನು ಕ್ರಾಸ್ ಮಾಡಿ ಆ ಕಡೆ ಹೋಗ್ತಾ ಇರೋದ್ರಿಂದ ನಾಳೇನೇ ಸ್ಯಾನ್ ಫ್ರಾನ್ಸಿಸ್ಕೋನ ತಲುಪಿರುತ್ತೀರಿ ಮಿನಿಮಮ್ ಟ್ರಾವೆಲ್ ಟೈಂ''- ಅಂತ ಎಲ್ಲಾ ವಿವರಗಳನ್ನ ಆ ಅಮೆರಿಕನ್ ಸ್ನೇಹಿತರಿಗೆ ಕಮಲಾ ಹೇಳಿದರು.</p>
<p>ಎಷ್ಟು ಆತ್ಮವಿಶ್ವಾಸದಿಂದ ಎಷ್ಟು ಸಲೀಸಾಗಿ ಇದನ್ನೆಲ್ಲಾ ಹೇಳ್ತಾ ಇದ್ದಾರೆ; ಇಲ್ಲೇ ಕುಳಿತುಕೊಂಡು ಹೀಗೆ ಹತ್ತಿರದ ಹುಣಸೂರಿಗೋ, ಚೌಡಿಕಟ್ಟೆಗೋ ಹೋಗಿ ಬರುವ ಹಾಗೆ, ಇವರು ದೇಶದಿಂದ ದೇಶಕ್ಕೆ ಹಾರುವ ವಿಚಾರಾನ ಮಾತಾಡ್ತಾ ಇದ್ದಾರಲ್ಲಾ! ಇದನ್ನೆಲ್ಲಾ ನೋಡಿ ನನಗೆ ತುಂಬಾ ಆಶ್ಚರ್ಯವಾಯಿತು. ಕಮಲಾ ಬಗ್ಗೆ ನನಗೆ ತುಂಬಾ ಗೌರವವೂ ಉಂಟಾಯಿತು. ಹಿಂದೆ ಎಷ್ಟೋ ಜನ ಪ್ರವಾಸಿಗಳಿಗೆ ಅವರ ಪ್ರಯಾಣದ ಬಗ್ಗೆ ಏನಾದರೂ ಬದಲಾವಣೆಗಳು ಬೇಕಿದ್ದಾಗ ನಮ್ಮ ಟ್ಯಾಕ್ಸಿ<br />ಕಂಪೆನಿಯವರು ಇವರನ್ನೇ ಯಾಕೆ ರೆಕಮೆಂಡ್ ಮಾಡ್ತಾ ಇದ್ದರು ಅನ್ನೋದು ನನಗೆ ಈಗ ಹೊಳೀತು. ಬಹುಶಃ ಎಲ್ಲಾ ಟ್ರಾವೆಲ್ ಏಜೆನ್ಸಿಯವರೂ ಹೀಗೆ ತುಂಬಾ ಎಫಿಶಿಯಂಟ್ ಆಗಿಯೇ ಇರುತ್ತಾರೋ ಏನೋ ನನಗೆ ಗೊತ್ತಿಲ್ಲ. ಆದರೆ ಇವರ ಬಗ್ಗೆ ಮಾತ್ರ ಈಗ ನಾನು ಕಣ್ಣಾರೆ ನೋಡಿದ್ದರಿಂದ ನನಗೆ ಇವರ ಬಗ್ಗೆ ಗೌರವ ಜಾಸ್ತಿಯಾಯಿತು.</p>
<p>* * *</p>
<p>ಪುಟ್ಟರಾಮಯ್ಯ ಒಂದು ದಿನ ತನ್ನ ಹೆಂಡತಿ ಗೌರಿಯ ಜೊತೆ ನಮ್ಮ ಮನೆಗೆ ಬಂದಿದ್ದ. ಸುನಂದಾ ಅವಳ ಜೊತೆ ಅದೂ ಇದೂ ಮಾತಾಡುತ್ತಾ, ''ನಾನೇನು ಸಾಮಾನ್ಯದವಳು ಅಂತ ತಿಳಿದುಕೊಳ್ಳ ಬೇಡ; ಸತ್ತು ಎದ್ದು ಬಂದವರ ಮೊಮ್ಮಗಳೂ ಹೌದು, ಅವರ ಸೊಸೆಯೂ ಹೌದು''- ಎಂದು ನಗೆಯ ಅಲೆಯನ್ನ ಹಬ್ಬಿಸಿದಳು.</p>
<p>''ನಿಮಗೆ ಗೊತ್ತಿದೆಯೋ ಇಲ್ಲವೋ, ನಾನೂ ಸಹಾ ಒಂದು ಥರಾ ಸತ್ತು, ಹುಟ್ಟಿಬಂದವಳೇ!''- ಅಂದಳು ಗೌರಿ.</p>
<p>ನಮಗೆಲ್ಲಾ ಕುತೂಹಲ ಉಂಟಾಯಿತು. ''ಅದು ಏನು ನೀನು ಹೇಳ್ತಾ ಇರೋದು, ಹ್ಞಾ!'' ಅಂದೆವು, ಸುನಂದಾ ಮತ್ತು ನಾನೂ ಒಟ್ಟಿಗೆ.</p>
<p>ತನ್ನ ಗಂಡನ ಕಡೆ ತಿರುಗಿ ನೋಡಿ, ಮತ್ತೆ ಸುನಂದಾ ಕಡೆ ನೋಡಿ ಅವಳು, ''ಇರಲಿ ಬಿಡಮ್ಮಾ ಸುನಂದಾ. ಆಮೇಲೆ ಇನ್ಯಾವತ್ತಾದರೂ ಒಂದಿನ ಹೇಳ್ತೀನಿ''- ಎಂದು ಜಾರಿಕೊಳ್ಳಲು ಗೌರಿ ಪ್ರಯತ್ನಿಸಿದಳು.</p>
<p>''ಅದೇನು, ಅವಳಿಗೆ ಮಾತ್ರಾ ಹೇಳೋ ಗುಟ್ಟಾ? ಹೀಗೆ ನಾವೆಲ್ಲಾ ನಾಲ್ಕೂ ಜನ ಕುಳಿತುಕೊಂಡು ಹರಟೆ ಹೊಡೆಯೋದು ಇನ್ಯಾವಾಗಲೋ. ಇವತ್ತೇ ಹೇಳು, ನಿನ್ನ ಗಂಡನ ಆಕ್ಷೇಪಣೆ ಏನೂ ಇಲ್ಲದಿದ್ದರೆ''- ಎಂದೆ ನಾನು. ಊರೂರು ಸುತ್ತುವ ನಾನು, ನಮ್ಮ ನಮ್ಮ ಕೆಲಸದಲ್ಲಿ ಮಿಕ್ಕವರು ತೊಡಗಿದ್ದು, ಒಟ್ಟಿಗೆ ಸೇರುವ ಈ ಮಾತು ನಿಜವೇ ಆಗಿತ್ತು; ಅಪರೂಪವೇ ಆಗಿತ್ತು. ಅದೂ ಅಲ್ಲದೆ, ಹಳ್ಳಿಯಲ್ಲಿ ಹುಟ್ಟಿ ಬೆಳದಿದ್ದರೂ, ಚಿಕ್ಕಂದಿನಲ್ಲೇ ಶಾಲೆಗೆ ಕೈಮುಗಿದಿದ್ದರೂ, ತಾನಾಗಿಯೇ ಓದು ಬರಹ ರೂಢಿಸಿಕೊಂಡು, ಗೌರಿ ಪಟ್ಟಣದವರ ಹಾಗೆ ಸ್ವಲ್ಪ ಚೆನ್ನಾಗಿಯೇ ಮಾತನಾಡುತ್ತಿದ್ದಳು, ರೋಚಕವಾಗಿಯೇ ಕತೆ ಹೇಳುತ್ತಿದ್ದಳು. ಆದ್ದರಿಂದಲೇ ಗೌರಿಯನ್ನ ಕತೆ ಹೇಳಲು ನಾವು ಒತ್ತಾಯಿಸಿದೆವು. ನಾವು ಕಿವಿಗೊಟ್ಟು ಕೇಳತೊಡಗಿದೆವು.</p>
<p>* * *</p>
<p>ಪುಟ್ಟರಾಮು ಅಷ್ಟೇನೂ ವಿದ್ಯಾವಂತನಲ್ಲ. ಆದರೆ, ನಮ್ಮ ರಾಮಣ್ಣ ಇದ್ದನಲ್ಲ,</p>
</h೬>
<p>೧೧೮<br /><em>ತಿರುಗಾಟ<br />ತಿರುಗಾಟ</em><br />೧೧೯</p>
<p><h೬>ಅದೇ ಹಳ್ಳಿಯಲ್ಲಿ ಕಷ್ಟಪಟ್ಟು ಜೀವನ ನಡೆಸುತ್ತಾ ಸಂತೋಷವಾಗಿ ಇದ್ದವನು. ಅದೇ ಊರಿನ ಹುಡುಗಿ, ಗೌರಿ ನೋಡೋದಕ್ಕೆ ಚೆನ್ನಾಗಿದ್ದವಳು. ಅವಳನ್ನ ಇವನು ಮದುವೆ ಆಗೋದಕ್ಕಿಂತ ಮುಂಚೆ ತಾನೇ ಮದುವೆ ಆಗಬೇಕು- ಅಂತ ಆ ಊರಿನ ಹಲವಾರು ಯುವಕರು ಆಸೆ ಪಟ್ಟಿದ್ದೂ ಉಂಟು. ಅಂಥವರಲ್ಲಿ ಆ ಗೌರಿಯ ಸೋದರ ಮಾವ ಸೋಮಣ್ಣನೂ ಒಬ್ಬ. ಏನೋ ವಿಧಿ ಕೂಡಿ ಬರಲಿಲ್ಲ; ಗೌರಿ ಆ ಸೋಮಣ್ಣನನ್ನ ಮದುವೆ ಮಾಡಿಕೊಳ್ಳಲಿಲ್ಲ. ಸೋಮಣ್ಣ ಗೌರಿಯನ್ನ ತುಂಬಾ ಅಪೇಕ್ಷೆ ಪಟ್ಟಿದ್ದ ನಿಜ, ಗೌರಿಗೆ ಇದು ಗೊತ್ತಿತ್ತು. ಪುಟ್ಟರಾಮುನಿಗೂ ಈ ವಿಚಾರ ಗೊತ್ತಿತ್ತು. ಈ ಸೋಮಣ್ಣ ಮತ್ತು ಪುಟ್ಟರಾಮು ಸ್ನೇಹಿತರೇನೇ. ಅಲ್ಲದೆ, ಪುಟ್ಟರಾಮುನ ಮನೆಗೆ ಅವನು ಮದುವೆ ಆದ ಮೇಲೂ ಆಗಾಗ್ಗೆ ಬಂದು ಹೋಗ್ತಾನೇ ಇದ್ದ. ಹಳ್ಳಿ ಅಂದ ಮೇಲೆ ಒಂದಲ್ಲಾ ಒಂದು ಕೆಲಸಕ್ಕೆ ಅವರ ಮನೆಗೆ ಇವರು ಇವರ ಮನೆಗೆ ಅವರು ಹೋಗೋದು, ಬರೋದು, ಒಬ್ಬರಿಗೊಬ್ಬರು ಸಹಾಯ ಮಾಡಿಕೊಳ್ಳೋದು ಇದ್ದದ್ದೇ. ಹಾಗಾಗಿ ಅವಳ ಸೋದರ ಮಾವ, ಸೋಮಣ್ಣ ಬಂದು ಹೋಗೋದಕ್ಕೆ ಪುಟ್ಟರಾಮುನ ತಕರಾರು ಏನೂ ಇರಲಿಲ್ಲ.ಮದುವೆಗಿಂತ ಮುಂಚೆ ಗೌರಿ ಜೊತೆಗೆ ಸೋಮಣ್ಣ ಸಲಿಗೆಯಿಂದ ಮಾತಾಡಿಕೊಳ್ತಾ ಇದ್ದದ್ದು, ಓಡಾಡಿಕೊಂಡು ಇದ್ದದ್ದು- ಹಳ್ಳೀಲಿ ಎಲ್ಲರಿಗೂ ಗೊತ್ತಿದ್ದ ವಿಚಾರಾನೇ. ಪುಟ್ಟರಾಮು ಸಹ ಈ ವಿಚಾರನೇ ದೊಡ್ಡದು ಮಾಡಿಕೊಂಡು, ಒಂದೊಂದು ಸಲ ಗೌರೀನ ಚುಡಾಯಿಸುತ್ತಿದ್ದದ್ದೂ ಉಂಟು.</p>
<p>ಗೌರಿ ಹೇಳಿದಳು:</p>
<p>ಆದರೆ, ಇಂತಹ ಮಾತು ಬಂದಾಗಲೆಲ್ಲಾ ನಾನು ನನ್ನ ಗಂಡನಿಗೆ ಹೇಳ್ತಾ ಇದ್ದೆ ''ನೋಡು, ಅವೆಲ್ಲಾ ಆಗಿ ಹೋದ ವಿಚಾರ. ಸುಮ್ಮನೆ ಅದೆಲ್ಲಾ ಈಗ ಯಾಕೆ ತೆಗೀತೀಯಾ? ಅವನ ಪಾಡು ಅವನಿಗೆ, ನನ್ನ ಪಾಡು ನನಗೆ. ಈಗ ನೀನು ನನಗೆ ಏನು ಕಡಿಮೆ ಮಾಡಿದ್ದೀಯಾ? ಪ್ರೀತಿನಾ, ಒಡವೇನಾ, ಬಟ್ಟೇನಾ, ದೇವರು ನಮಗೆ ಕೊಟ್ಟಿದ್ದಷ್ಟು ಉಂಡುಕೊಂಡು, ತಿಂದುಕೊಂಡು ನಾವಿಬ್ಬರೂ ಸಂತೋಷವಾಗಿಲ್ವಾ? ನನಗೆ ಅದೇ ಸಾಕು. ಆದರೂ ಒಂದು ಮಾತು, ಪುಟ್ಟರಾಮು. ಹೀಗೆ ಹೇಳಿದೆ ಅಂತ ಕೋಪ ಮಾಡಿಕೋಬೇಡ. ನೀನು ನನ್ನನ್ನ ಮದುವೆ ಮಾಡಿಕೊಳ್ಳದೇ ಇದ್ದರೆ, ನೀನು ಬೇರೆ ಯಾರನ್ನಾದರೂ ಮದುವೆಮಾಡಿಕೊಂಡಿದ್ದಿದ್ದರೆ, ನಮ್ಮ ಅಣ್ಣನ್ನ, ಅತ್ತಿಗೇನ ಒಪ್ಪಿಸಿ, ಸೋಮು ನನ್ನನ್ನೇ ಮದುವೆ ಮಾಡಿಕೊಳ್ತಾ ಇದ್ದ. ಈಗ ನೋಡು, ಯಾರೇ ಹುಡುಗೀರು ಬಂದರೂ ಅವನು ಯಾರನ್ನೂ ಮದುವೆ ಮಾಡಿಕೊಂಡಿಲ್ಲ''- ಅಂತ.</p>
<p>ಎಷ್ಟೋ ಬಾರಿ ನನ್ನ ಗಂಡನ ಎದುರಿಗೇ ನಾನು ಸೋಮುಮಾವನಿಗೆ ಹೇಳ್ತಾ<br />ಇದ್ದೆ- ''ಸೋಮು, ಹುಚ್ಚುಚ್ಚಾಗಿ ಆಡಬೇಡ. ಯಾರಾದರೂ ಒಳ್ಳೆ ಹುಡುಗೀನ ನೋಡಿ ನೀನು ಮದುವೆ ಮಾಡ್ಕೋ, ಸಂಸಾರ ಮಾಡು, ಒಂಟಿ ಗೂಳಿ ಹಾಗೆ ಅಲೆದಾಡಬೇಡ. ಸಂಜೆ ಹೊತ್ತು ನೀನು ಆಗೊಮ್ಮೆ ಈಗೊಮ್ಮೆ ಪಡಖಾನೆಗೂ ಹೋಗಿ ಕುಡುಕೊಂಡು ಬರ್ತೀಯಂತೆ, ಅದೆಲ್ಲಾ ಬಿಟ್ಟುಬಿಡು. ಕೆಟ್ಟ ಕೆಟ್ಟ ಜನಗಳ ಸಹವಾಸ ಮಾಡಬೇಡ. ಸಂಸಾರಸ್ಥನಾಗಿ ಹಳ್ಳೀಲಿ ನಾಲ್ಕು ಜನರ ಕೈಯಲ್ಲಿ ಸೈ ಅನ್ನಿಸಿಕೊಳ್ಳೋ ಹಾಗೆ, ನೀನೂ ಬಾಳುವೆ ಮಾಡು''- ಅಂತ.</p>
<p>''ಇದೆಲ್ಲಾ ನಿಜ- ಅಂತ ನನ್ನ ಯಜಮಾನಂಗೂ ಗೊತ್ತಿತ್ತು. ಎಷ್ಟು ಬೇಕೊ ಅಷ್ಟು ದೂರದಲ್ಲಿ ಅವನನ್ನ ತನ್ನ ಹೆಂಡತಿ ಇಟ್ಟಿದ್ದಳು ಅನ್ನೋದೂ ಸಹ ಅವರಿಗೆ ಗೊತ್ತಿತ್ತು''- ಹೀಗೆ ಗೌರಿ ಅಂದಾಗ ಪುಟ್ಟರಾಮು ನಕ್ಕ.</p>
<p>ಗೌರಿ ಮುಂದುವರಿಸಿದಳು.</p>
<p>''ಆದರೆ ನೋಡಿ, ನಮ್ಮ ಯಜಮಾನರ ಮೂರು ಜನ ಅಣ್ಣಂದಿರು ಇದ್ದಾರಲ್ಲ, ಅವರು ಇವರ ಹಾಗಲ್ಲ. ಅವರಿಗೆ ಯಾಕೋ ಏನೋ ನನ್ನ ಬಗ್ಗೆ ಅಷ್ಟೊಂದು ಅಕ್ಕರೆ ಇರಲಿಲ್ಲ. ಅವರು ಒಳಗೆ ಹೇಗೋ ಏನೋ ಗೊತ್ತಿಲ್ಲ, ಒಳ್ಳೆಯವರೇ ಇರಬಹುದು, ಆದರೆ ಹೊರಗೆ ಮಾತಂತೂ ಗಡಸು, ಕಡ್ಡಿ ತುಂಡು ಮಾಡಿದ ಹಾಗೆ. ಹಳೇ ಕಾಲದ ಆಚಾರ ವ್ಯವಹಾರ, ನಡೆ ನುಡಿ. ತಾವು ಅಂದುಕೊಂಡಿದ್ದೇ ಸರೀ ಅನ್ನೋ ಸ್ವಭಾವ.</p>
<p>ಬಹುಶಃ ಈ ಅಣ್ಣಂದಿರ ಹೆಂಡತಿಯರು ಅವರಿಗೆ ಕಿವಿ ಕಚ್ಚುತ್ತಿದ್ದರೇನೋ, ನನ್ನ ಬಗ್ಗೆ. ಅವರನ್ನು ಹೋಲಿಸಿದಾಗ, ನಾನು ವಯಸ್ಸಿನಲ್ಲಿ ಇನ್ನೂ ಚಿಕ್ಕ ಹುಡುಗಿ, ನೋಡೋಕೆ ಸ್ವಲ್ಪ ಚೆನ್ನಾಗಿಯೇ ಇದ್ದೆ. ಬಡವರಾದರೂ ಚೆನ್ನಾಗಿ ಉಡುತ್ತಿದ್ದೆ, ತೊಡುತ್ತಿದ್ದೆ. ಅವರುಗಳಿಗಿಂತ ಸ್ವಲ್ಪ ಜಾಸ್ತಿ ಓದಿದ್ದೆ, ಬರೀತಿದ್ದೆ. ಸಲೀಸಾಗಿ ಎಲ್ಲರ ಹತ್ರಾನೂ ಮಾತಾಡುತ್ತಿದ್ದೆ. ಊರಿನವರ ತರಹ, ಓದಿದವರ ತರಹ ಮಾತಾಡ್ತ ಇದ್ದೆ. ಇದೇ ಕಾರಣಕ್ಕೋ ಏನೋ ಇವರ ಅಣ್ಣಂದಿರ ಹೆಂಡತಿಯರು ನನ್ನನ್ನ ಅಷ್ಟಾಗಿ ಹಚ್ಚಿಕೊಂಡಿರಲಿಲ್ಲ. ನನ್ನ ಮೇಲೆ ಅಷ್ಟು ಪ್ರೀತಿ ಇರಲಿಲ್ಲ, ಗೌರವ ಇರಲಿಲ್ಲ.</p>
<p>ನನ್ನ ಮತ್ತು ಸೋಮುವಿನ ಸಂಬಂಧದ ಮೇಲೂ ಸಹ ಈ ಅಣ್ಣಂದಿರಿಗೆ ಅಷ್ಟೊಂದು ವಿಶ್ವಾಸ ಇರಲಿಲ್ಲ. ಸಮಯ ಸಿಕ್ಕಾಗ ಎಲ್ಲಾ ಪುಟ್ಟರಾಮೂಗೆ 'ಲೋ ಹುಷಾರಾಗಿರೋ, ಮಗಾ'- ಅಂತ ಏನೇನೋ ಅರ್ಥ ಬರೋ ಹಾಗೆ ಎಚ್ಚರಿಕೆ ಮಾತುಗಳನ್ನ ಹೇಳ್ತಾನೂ ಇದ್ದರು. ಪುಟ್ಟರಾಮು ಅಂತಹ ಮಾತುಗಳನ್ನೆಲ್ಲಾ ಕೇಳಿ, ತಳ್ಳಿ ಹಾಕಿದರೂ ಅವನ ತಲೆಯಲ್ಲಿ ಒಂದು ಕೆಟ್ಟ ಹುಳು ಹೊಕ್ಕುಸ್ವಲ್ಪವಾದರೂ ಕೊರೆಯೋ ಹಾಗೆ ಅವರು ಮಾಡಿದ್ದರು.</p>
<p>'ಅದೆಲ್ಲಾ ಸುಳ್ಳು', ಪ್ರತಿಭಟಿಸಿದ, ನಿರಾಕರಿಸಿದ ಪುಟ್ಟಾರಾಮು.</p>
</h೬>
<p>೧೨೦<br /><em>ತಿರುಗಾಟ<br />ತಿರುಗಾಟ</em><br />೧೨೧</p>
<p><h೬>''ನನ್ನ ಗಂಡನ ಮಾತಿನ ಮೇಲೆ ನನಗೆ ನಂಬಿಕೆ ಅವತ್ತೂ ಇತ್ತು, ಇವತ್ತೂ ಇದೆ. ಆ ಮಾತು ಬೇರೆ. ಏನೇನಾಗಿರಬಹುದು ಅಂತ ಊಹಿಸಿ ನಾನು ಕತೆ ಹೇಳ್ತಾ ಇದ್ದೇನೆ, ಅಷ್ಟೆ. ಯಾರ ಮೇಲೂ ದೋಷಾರೋಪಣೆ ಮಾಡ್ಲಿಕ್ಕೆ ಅಲ್ಲ''- ಎಂದು ಕತೆಯನ್ನ ಗೌರಿ ಮುಂದುವರಿಸಿದಳು.* * *</p>
<p>ಒಂದು ದಿನ ಸಂಜೆ ಹೊತ್ತು. ಅವತ್ತು ಯುಗಾದಿ ಹಬ್ಬ, ಏನೇನೋ ಹಬ್ಬದ ಅಡಿಗೆ ಮಾಡಿ ನನ್ನ ಗಂಡಾನೂ ನಾನೂ ಸಂತೋಷವಾಗಿ ಊಟ ಮಾಡಿಕೊಂಡು ಕಾಲ ಕಳೀಬಹುದು ಅಂತ ನಾನು ಮನೆಯಲ್ಲಿದ್ದೆ. ನನ್ನ ಗಂಡ ಹೊರಗೆ ಹೋದವನು ಯಾವುದೋ ಕೆಲಸದಲ್ಲಿ ತೊಡಗಿದ್ದಾ ಅಂತ ಕಾಣುತ್ತೆ, ಆಮೇಲೆ ತನ್ನ ಸ್ನೇಹಿತರ ಜೊತೆ ಕುಳಿತುಕೊಂಡು ಹರಟೆ ಹೊಡೆಯುತ್ತಾ ಇದ್ದನಂತೆ, ಆಮೇಲೆ ಅದು ಇಸ್ಪೀಟು ಆಟಕ್ಕೆ ತಿರುಗಿ ಅವನಿಗೆ ಕಾಲ ಕಳೆದಿದ್ದೇ ಗೊತ್ತಾಗಲಿಲ್ಲವಂತೆ.</p>
<p>ಈ ಕಡೆ, ನನ್ನ ಗಂಡ 'ಈಗ ಬರ್ತಾನೆ ಆಗ ಬರ್ತಾನೆ' ಅಂತ ಕಾದು ಕಾದು ನಾನು ಸುಸ್ತಾಗಿ ಬಿಟ್ಟಿದ್ದೆ. ಬೆಳಿಗ್ಗೆಯಿಂದ ಹಬ್ಬ ಅಂದುಕೊಂಡು ಮನೆಯಲ್ಲಿ ಏನೇನೋ ಕೆಲಸ ಮಾಡಿಕೊಳ್ತಾ ಆ ಕಾರಣಕ್ಕೂ ಸುಸ್ತಾಗಿದ್ದೆ. ವರ್ಷಕ್ಕೆ ಒಂದು ಸಾರಿಯಾದರೂ ಮನೇನೆಲ್ಲಾ ಕ್ಲೀನಾಗಿ ಇಟ್ಕೋಬೇಕು, ''ಈ ಯುಗಾದಿ ಹಬ್ಬದ ದಿನವಾದರೂ ಅದನ್ನು ಮಾಡೋಣ ಅಂತ ದಿನವಿಡೀ ಮನೇನ ಶುಚಿಗೊಳಿಸೋದರಲ್ಲೇ ಕಾಲ ಕಳೆದಿದ್ದೆ.''</p>
<p>ನಮ್ಮ ಮನೆ ಚಿಕ್ಕದು. ಹಳ್ಳಿ ಮನೆ ಅಂದರೆ ಇನ್ನು ಹೇಗಿರುತ್ತೆ? ಬಾಗಿಲು ತೆಗೆದುಕೊಂಡು ಮನೆಯೊಳಗೆ ಬಂದ ತಕ್ಷಣ ಸಿಗೋದು ಮುಂದಿನ ಪಡಸಾಲೆ. ಅದಾದರೂ ಚೆನ್ನಾಗಿರಬೇಕು; ಬಂದೋರು ಹೋಗೋರು, ಹೊರಗಿನವರು ನೋಡಿ ಖುಷಿ ಪಡಬೇಕು- ಅಂತ ಆ ಪಡಸಾಲೆಯನ್ನು ಒಪ್ಪವಾಗಿ ಓರಣವಾಗಿ ಇಡೋ ಕೆಲಸದಲ್ಲಿ ನನಗೆ ಎಷ್ಟೊಂದು ಕಾಲ ಹಿಡಿದಿತ್ತು, ಗೊತ್ತಾ? ಅಲ್ಲಿದ್ದ ಒಂದು ಹಳೇ ಮಂಚ, ಹಿಂದೆಲ್ಲಾ ಮೂಲೇಲಿ ಒರಗಿಸಿ ಇಟ್ಟಿದ್ದಾ ಆ ಮಂಚವನ್ನೇ ಸರಿಯಾಗಿ ನೆಲದಮೇಲಿಟ್ಟು, ಒಳ್ಳೆ ಮೇಲು ಹೊದಿಕೆ ಬಟ್ಟೆ ಹಾಕಿ, ದಿಂಬುಗಳನ್ನೆಲ್ಲಾ ಇಟ್ಟು, ಬಂದೋರು ಅಲ್ಲೇ ಸ್ವಲ್ಪ ಹೊತ್ತುಕೂತ್ಕೊಂಡು ನಮ್ಮ ಯಜಮಾನರ ಜೊತೆ ಹರಟೆ ಹೊಡೆಯೋದಕ್ಕೆ ಅನುಕೂಲ ಆಗಲಿ- ಅಂತ ಅದನ್ನೂ ಒಪ್ಪ ಮಾಡಿದೆ. ಹಾಗೆ ನಾವು ಮಲಗಿಕೊಳ್ಳೋ ಕೊಣೇನೂ ಸಹ ನನಗೆ ತೋಚಿದ ಹಾಗೆ ಅಲಂಕಾರ ಮಾಡಿ, ಗೋಡೆ ಮೇಲೆ ಹಾಕಿದ್ದ ಹಳೇ ಫೋಟೋಗಳನ್ನೆಲ್ಲಾ ತೆಗೆದೆ; ಧೂಳು ಹೊಡೆದೆ; ಚೆನ್ನಾಗಿರೋ ಮೂರು ನಾಲ್ಕನ್ನ ಮತ್ತೆ ಗೋಡೆಗೆ ತಗುಲಿಸಿದೆ; ಉಳಿದಿದನ್ನ ಪೆಟ್ಟಿಗೆಗೆ ತಳ್ಳಿದೆ. ಪೆಟ್ಟಿಗೆಗಳನ್ನೆಲ್ಲಾ ಗೋಡೆ ಪಕ್ಕ ಒಂದರಮೇಲೆ ಒಂದು ಪೇರಿಸಿ,<br />ಎಲ್ಲಾ ಜೋಡಿಸಿದ ಮೇಲೆ ನಮ್ಮ ಆ ಹಳೇ ಮಲಗೋ ಕೋಣೇನೇ ಎಷ್ಟು ಚೆನ್ನಾಗಿದೆ, ಪುಟ್ಟರಾಮು ಇದನ್ನೆಲ್ಲಾ ಮೆಚ್ಚುಕೊಳ್ತಾನೆ ಅಂತ ಖುಷಿ ಪಟ್ಟೆ. ಕಣ್ಣು ಬಿಟ್ಟುಕೊಂಡೇ, ಏನೇನೋ ಕನಸು ಕಟ್ಟಿಕೊಂಡು ಆ ಸಂಜೆಯೆಲ್ಲಾ ನಾನು ನಮ್ಮ ಪುಟ್ಟರಾಮುಗಾಗಿ ಕಾದು ಕುಳಿತೆ.</p>
<p>ರಾತ್ರಿಯಾಯಿತು, ಎಷ್ಟೊತ್ತಾದರೂ ಪುಟ್ಟರಾಮುನ ಸುಳಿವಿಲ್ಲ. ಅಡಿಗೆ ಮನೇನಲ್ಲಿ ಮಾಡಿಟ್ಟ ಅನ್ನ, ಕುದಿಸಿದ ಎಸರು, ಸೊಪ್ಪಿನ ಸಾರು, ಪಲ್ಯ, ಕರಿದಿದ್ದ ಬೋಂಡಾ, ಮಾಡಿದ್ದ ಸಿಹಿ ಅಡಿಗೆ ಒಬ್ಬಿಟ್ಟು, ಪಾಯಸ- ಎಲ್ಲಾ ತಣ್ಣಗಾಗ ತೊಡಗಿದವು. ನಾನು ಕಾದೇ ಕಾಯ್ತಾ ಇದೀನಿ ಲೈಲಾ ಥರಾ, ಆ ಮಜನೂ ಪುಟ್ಟರಾಮು ಬರಲಿಲ್ಲ.</p>
<p>ನಮ್ಮ 'ಮಜನೂ'ಗೆ ಬಹಳ ಆಸೆ ಅಂತ ನಾನು ಗಸೆಗಸೆ ಪಾಯಸ ಮಾಡಿದ್ದೆ. ಪಾಯಸ ಹೇಗಿದೆ, ರುಚಿ ನೋಡೋಣ- ಅಂತ ನನಗೆ ಅನ್ನಿಸಿತು. ಯಾಕೋ ಕೆಟ್ಟ ಬುದ್ಧಿ ಬಂತು. ಸ್ವಲ್ಪ ಕುಡಿದೆ. ಪರವಾಗಿಲ್ಲ ಪುಟ್ಟರಾಮು ಇಷ್ಟ ಪಡ್ತಾನೆ ಅಂತ ಅನ್ಕೊಂಡೆ. ಬಿಸಿಬಿಸಿಯಾಗಿದ್ದಾಗಲೇ ತಿನ್ನೋದಕ್ಕೆ ಬರಬಾರದೇ, ಎಲ್ಲಾ ಆರಿ ತಣ್ಣಗಾದ ಮೇಲೆ, ಮತ್ತೆ ಬಿಸಿ ಮಾಡಿಕೊಂಡು ತಿನ್ನೋದು ಅದೆಂಥ ನಮ್ಮ ಕರ್ಮ- ಅಂತ ಅಂದುಕೊಳ್ತಾ, ಅಂದುಕೊಳ್ತಾ ಸ್ವಲ್ಪ ಹಸಿವಾಗಿತ್ತು. ಅವನನ್ನ ನೆನೆಸಿಕೊಳ್ತಾ ಇನ್ನೊಂದು ಲೋಟ ಬಿಸಿ ಬಿಸಿ ಗಸಗಸೆ ಪಾಯಸವನ್ನೇ ಕುಡಿದೆ. ಅದೇ ನನ್ನ ಪ್ರಾಣಕ್ಕೆ ಕುತ್ತಾಯಿತು.</p>
<p>ರಾತ್ರಿ ಅಷ್ಟೊತ್ತಾದರೂ ಪುಟ್ಟರಾಮು ಬಾರದುದನ್ನ ಕಂಡು ಸ್ವಲ್ಪ ಹೆದರಿಕೇನೂ ಆಯ್ತು ನನಗೆ. ಆದರೆ ಹೀಗೆ ತುಂಬಾ ತಡವಾಗಿ, ಮನೆಗೆ ಆಗೋಮ್ಮೆ ಈಗೊಮ್ಮೆ ಪುಟ್ಟರಾಮು ಬರ್ತಾ ಇದ್ದಿದ್ದೂ ಉಂಟು. ಆವಾಗೆಲ್ಲಾ ನಾನು ಗಲಾಟೆ ಮಾಡಿದಾಗ, ಪುಟ್ಟರಾಮು ''ಒಂದೊಂದು ಸಲ ಹೀಗಾಗಿಬಿಡುತ್ತೇ ನೀನ್ಯಾಕೆ ತಲೆ ತುಂಬಾ ಹಚ್ಕೋತ್ತೀಯಾ? ನನಗೋಸ್ಕರ ಕಾಯಬೇಡ, ನೀನು ಊಟ ಮಾಡಿ ಮಲಗಿಕೊ. ಅರ್ಧ ನಿದ್ರೆಯಲ್ಲಿ ನಿನಗೆ ಎಬ್ಬಿಸಿ ತೊಂದರೆ ಕೊಡ್ತೀನಿ- ಅಂತ ನೀನು ಗೊಣಗೋದಾದ್ರೆ ಹೀಗೆ ಮಾಡು. ಹೊರ ಬಾಗಿಲಿಗೆ ಒಳಗಡೆಯಿಂದ ಅಗಳಿ ಹಾಕಬೇಡ. ನಾನು ಬಂದ ಮೇಲೆ, ನಾನೇ ಸರಿಯಾಗಿ ಅಗಳಿ ಹಾಕಿ, ಊಟ ಮಾಡಿ ಮಲಗಿಕೊಳ್ತೀನಿ. ನಿನಗೆ ಆದರೆ, ಎದ್ದು ಬಡಿಸು, ಇಲ್ಲದೇ ಹೋದರೆ ಯೋಚನೆ ಮಾಡಬೇಡ. ನಾನೇ ಎಲ್ಲಾ ಮಾಡ್ಕೋತ್ತೀನಿ. ಏನೋ ಸ್ವಲ್ಪ ಇಸ್ಪೀಟ್ ಆಟದಲ್ಲಿ ಮನೆಗೆ ಬರೋದು ಲೇಟಾಯ್ತು ಅಂದಾಕ್ಷಣಕ್ಕೆ ನೀನು ಈ ಥರ ಗಲಾಟೆ ಮಾಡಿ, ಅಕ್ಕ ಪಕ್ಕದ ಮನೆಯವರನ್ನೆಲ್ಲಾ ಎಬ್ಬಿಸೋ ಅಷ್ಟು ಕೂಗಾಡಬೇಡ''- ಅಂತ ನನ್ನ ಯಜಮಾನ ನನಗೆ ಹೇಳ್ತಾ, ನನ್ನ ಬಾಯಿ ಬಡಿಯುತ್ತ ಇದ್ದದ್ದೂ ಉಂಟು.</p>
<p>''ಸರಿ, ಆಮೇಲೆ ಏನಾಯ್ತು?''- ಸುನಂದಾ ಕೇಳಿದಳು.</p>
</h೬>
<p>೧೨೨<br /><em>ತಿರುಗಾಟ<br />ತಿರುಗಾಟ</em><br />೧೨೩</p>
<p><h೬>''ಹೇಳ್ತೀನಿ ಕೇಳು''- ಗೌರಿ ಕತೆಯನ್ನ ಮುಂದುವರಿಸಿದಳು.ಹಿಂದೆಲ್ಲಾ ಮಾಡಿದ ಹಾಗೆ, ಹೀಂಗೇ ಬಾಗಿಲನ್ನು ಮುಂದಕ್ಕೆ ಸರಿಸಿಕೊಂಡು, ದೀಪ ಆರಿಸಿ ಮಲಗಿಕೊಳ್ಳೋ ವಿಚಾರಾನೂ ನನ್ನ ತಲೇಗೆ ಆವಾಗ ಬಂತು. ನಾನು ಮನೆಯನ್ನ ಇಷ್ಟೆಲ್ಲಾ ಅಲಂಕಾರ ಮಾಡಿರೋದು ನನ್ನ ಗಂಡನಿಗೆ ಸುತಾರಾಂ ಗೊತ್ತಿಲ್ಲ. ಹಾಗೇ ರಾತ್ರಿ ಅವನು ಒಳಗಡೆ ಬಂದಾಗ, ಬಂದು ತಕ್ಷಣ ದೀಪ ಹಾಕಿದಾಗ, ದಿಢೀರ್ ಅಂತ ಅವನು ಇದನ್ನೆಲ್ಲಾ ನೋಡಿ ಸಂತೋಷ ಪಡಲಿ, ಅವನಿಗೆ ಸೋಜಿಗ ಅನ್ನಿಸಲಿ ಅನ್ನೋ ಭಾವನೆನೂ ನನ್ನ ಹುಡುಗು ಮನಸಲ್ಲಿ ಮೂಡಿ ಬಂತು.</p>
<p>ಬಾಗಿಲಿಗೆ ಅಗಳಿ ಹಾಕದೇ ಬಾಗಿಲನ್ನು ಮುಚ್ಚಿ, ದೀಪ ಆರಿಸಿ, ಒಳಗಡೆ ಬಂದು, ಮಲಗೋ ಕೋಣೆನಲ್ಲಿ ಹಾಗೆ ಹಾಸಿಗೆ ಮೇಲೆ ಉರುಳಿದೆ. ಮಲಗಿ ನಿದ್ರೆ ಮಾಡಬೇಕು ಅಂತ ಅಲ್ಲ; ಸುಸ್ತಾಗಿತ್ತಲ್ಲ, ಹಾಗೇ ಉರುಳಿಕೊಳ್ಳೋಣ ಅಂತ ಅಷ್ಟೆ. ಏನೇನೋ ಯೋಚನೆ ಮಾಡ್ತಾ ಮಾಡ್ತಾ ಹಾಗೇ ನಾನು ಸ್ವಲ್ಪ ಕಣ್ಣು ಮುಚ್ಚಿದೆ. ಮೆಲ್ಲ ಮೆಲ್ಲನೆ ನಿದ್ರೆ ಮಾಡತೊಡಗಿದೆ. ಪಾಯಸದ ಪ್ರಭಾವಾನೇ ಇರಬೇಕು, ನನ್ನನ್ನ ಒಳ್ಳೆ ನಿದ್ರೆ ಬಂದು ಆವರಿಸಿತು.</p>
<p>ರಾತ್ರಿ ಎಷ್ಟೋ ಹೊತ್ತಾಗಿತ್ತು. ಯಾರೋ ಬಾಗಿಲು ತಕ್ಕೊಂಡು ಒಳಗಡೆ ಬಂದ ಹಾಗೆ ನನಗೆ ಭಾಸವಾಯಿತು. ನನ್ನ ಗಂಡನೇ ಇರಬೇಕು ಅಂತ ನನಗೆ ಆ ಅರೆನಿದ್ರೆಯ ಅವಸ್ಥೆಯಲ್ಲೂ ಅನ್ನಿಸಿತು. ಒಂದು ನಿಮಿಷ ಅ ಪಡಸಾಲೆಯನ್ನ ಯಾರೋ ನೋಡಿ, ಪರೀಕ್ಷಿಸುತ್ತಾ ಇದ್ದಾರೋ ಏನೋ ಅಂತ ಸಹ ಅನ್ನಿಸಿತು. ಅಸ್ಪಷ್ಟವಾಗಿ ನನಗೆ ಕೇಳಿಸಿದ್ದು ''ಪರವಾಗಿಲ್ಲ, ಯಾರು ಎಷ್ಟು ಪಸಂದಾಗಿ ನಮ್ಮ ಮನೆ ಪಡಸಾಲೇನಾ ಅಲಂಕಾರ ಮಾಡಿದ್ದಾರಲ್ಲಾ?'' ಅಂತ. 'ಯಾರ್‍ರೀ' ಅಂತಾನೋ, 'ಗೌರೀ' ಅಂತಾನೋ ಕರೆದ ಹಾಗೂ ಆಯ್ತು. ಆಮೇಲೆ, ಇನ್ನೇನೋ ನನ್ನ ಗಂಡ ಹೇಳ್ತಾನೆ, ಇನ್ನೇನು ಒಳಗೆ ಬಂದು ಅವನು ತನ್ನನ್ನು ಎಬ್ಬಿಸುತ್ತಾನೆ ಅಂತ ನಿರೀಕ್ಷೆ ಮಾಡ್ತಾ ಮಾಡ್ತಾ ಹಾಗೇ ಅರ್ಧಂಬರ್ಧ ನಿದ್ದೆಯಲ್ಲೇ ನಾನಿದ್ದೆ. ಮುಂದಿನ ಪಡಸಾಲೆಯ ದೀಪ ಅಂತೂ ಆರಿತು; ಯಾರೋ ನಡೆದಾಡಿದ ಹಾಗೆಯೂ ಆಯಿತು, ಅಗಳಿ ಹಾಕಿದ ಹಾಗೆ ಶಬ್ದಾ ಏನೂ ಆಗಲಿಲ್ಲ. ಆಮೇಲೆ, ಆ ಪಡಸಾಲೆನಲ್ಲಿರೋ ಮಂಚದ ಮೇಲೆ ಯಾರೋ 'ಧಪ್ಪ'ಂತ ಕುಳಿತುಕೊಂಡ ಹಾಗೆ ಆಯ್ತು. ಬಿದ್ದ ಹಾಗೆ ಆಯ್ತು.</p>
<p>ನನ್ನ ಗಂಡ ಹಾಗೆ ತುಂಬಾ ಕುಡಿತದ ಹವ್ಯಾಸಕ್ಕೆ ಬಿದ್ದೋನೇನಲ್ಲ. ಆದರೂ, ಹುಣ್ಣಿಗೊಮ್ಮೆ, ಅಮಾವಾಸ್ಯೆಗೊಮ್ಮೆ, ಎಲ್ಲೋ ಸ್ನೇಹಿತರ ಬಲವಂತಕ್ಕೆ, ಒಂದು ಸ್ವಲ್ಪ ಕುಡಿದು ಮನೆಗೆ ಬಂದಾಗ, ''ನಾನು ಹಾಗೆ ಮಾಡಬಾರದಿತ್ತು ಕಣೇ ಗೌರೀ, ಅಂತ ಅಳೋ ಧ್ವನಿಯಲ್ಲಿ ನನ್ನ ಹತ್ತಿರ ಅಂಗಲಾಚಿ ಕೇಳಿಕೊಳ್ತಾ, ಇನ್ಮೇಲೆ<br />ಕುಡಿಯೋಲ್ಲಾ ಕಣೇ, ದೇವರಾಣೆ''- ಅಂತ ನನಗೆ ಅವನು ಮಾತು ಕೊಡ್ತಾ ಇದ್ದದ್ದೂ ನಿಜವೇ.</p>
<p>ಇವತ್ತೂ ಸಹ ಎಲ್ಲೋ ಹಾಗೆ ಆಗಿರಬೇಕು. ತನಗೆ ಮುಖ ತೋರಿಸೋದಕ್ಕೆ ನಾಚಿಕೆ ಆಗಿ ಅಲ್ಲೇ ಪಡಸಾಲೆಯ ಮಂಚದ ಮೇಲೆ ಎಲ್ಲೋ ಬಿದ್ದುಕೊಂಡು ಯೋಚನೆ ಮಾಡ್ತಾ ಇರಬೇಕು. ಇನ್ನೇನು ಈಗ ಒಳಗೆ ಬಂದಾನು, ಇನ್ನೊಂದು ಸ್ವಲ್ಪ ಹೊತ್ತಿಗೆ ಒಳಗಡೆ ಬಂದಾನು. ಇವತ್ತಂತೂ, ''ಅದೂ ಈ ಹಬ್ಬದ ದಿನ, ನೀನು ಈ ರೀತಿ ಮಾಡಬಹುದಾ- ಅಂತ ಹೇಳಿ, ಚೆನ್ನಾಗಿ ತರಾಟೆಗೆ ತಗೊಳ್ಳಬೇಕು, ಏನಾದರೂ ತೊಗೊಂಡು ನಾಲ್ಕು ಬಡೀಬೇಕು''- ಅಂತ ನಾನು ಈ ಅರೆಬರೆ ನಿದ್ರಾವಸ್ಥೆನಲ್ಲೇ ಮನಸ್ಸಲ್ಲಿ ಗುಣಾಕಾರ ಹಾಕಿಕೊಂಡು, ನಮ್ಮ ಹಾಸಿಗೆ ಮೇಲೆ ಬಿದ್ದುಕೊಂಡಿದ್ದೆ. ಮತ್ತೆ ಯಾವಾಗ ಜೊಂಪು ಬಂದು ನನಗೆ ನಿದ್ರೆ ಬಂತೋ ನನಗಂತೂ ಗೊತ್ತಿಲ್ಲ.</p>
<p>ಇನ್ನೊಂದು ಎರಡು ಮೂರು ಗಂಟೆ ಕಾಲ ಕಳೆದಿರಬಹುದು. ಮತ್ತೆ ಹೊರಬಾಗಿಲು ತೆಗೆದ ಶಬ್ದ ಆಯಿತು ಅಷ್ಟೊತ್ತಿಗೆ ನನಗೆ ಪೂರ್ಣ ಎಚ್ಚರ ಆಯಿತು. ಪಡಸಾಲೆ ದೀಪ ಹಾಕಿದ ಹಾಗಾಯ್ತು 'ಗೌರೀ' ಅಂತ ಪುಟ್ಟರಾಮು ಕೂಗಿದ ಧ್ವನಿ ಕೇಳಿಸಿತು. ಇದೇನು ಆಗಲೇ ಬಂದು ಕೂಗಿದ್ದನಲ್ಲ, ಮತ್ತೆ ಯಾಕೆ ಈಗ ಬಂದು ಕೂಗಿದ ಹಾಗಾಗ್ತಿದೆಯಲ್ಲಾ? ಏನಾದರೂ ಬಂದು ಮತ್ತೆ ಹೊರಗೆ ಹೋಗಿ ಈಗ ಮತ್ತೆ ಬರ್ತಾ ಇದ್ದಾನಾ- ಏನೂ ಅರ್ಥ ಆಗ್ತಿಲ್ಲವಲ್ಲಾ ಅಂತ, ಮಲಗುವ ಕೋಣೆಯಿಂದ ಎದ್ದು ಹೊರಬಂದು ಪಡಸಾಲೆ ಕಡೆ ನಾನು ಬಂದೆ.</p>
<p>ನನ್ನ ಕಣ್ಣನ್ನ ನಾನೇ ನಂಬಲಿಕ್ಕಾಗಲಿಲ್ಲ. ಕನಸೋ ಎಚ್ಚರವೋ ಒಂದೂ ಗೊತ್ತಾಗಲಿಲ್ಲ. ಪಡಸಾಲೆಯ ಮಧ್ಯದಲ್ಲಿ ಪುಟ್ಟರಾಮು ನಿಂತಿದ್ದ. ಅಲ್ಲಿದ್ದ ಮಂಚದ ಮೇಲೆ ಸೋಮು ಮಲಗಿದ್ದ, ಇಲ್ಲ ಬಿದ್ದುಕೊಂಡಿದ್ದ. ಪುಟ್ಟರಾಮುನ ಕಣ್ಣುಗಳಿಂದ ಬೆಂಕಿಯ ಕಿಡಿಗಳು ಹಾರಿಬರುತ್ತಿದ್ದವು. ಒಳಬಾಗಿಲಲ್ಲಿ ನಿಂತ ನಾನು ದಿಙ್ಮೂಢಳಾಗಿ ಏನು ಹೇಳಬೇಕೋ ಏನು ಮಾಡಬೇಕೋ ತೋಚದೆ ಅಲ್ಲೇ ಕುಸಿದೆ. ಮುಖ ಮುಚ್ಚಿಕೊಂಡು ಅಳೋದಕ್ಕೆ ಪ್ರಾರಂಭ ಮಾಡಿದೆ. ಅವನೇನು ಅಂದುಕೊಂಡಿರ ಬಹುದು, ಮುಂದೆ ಏನೆಲ್ಲಾ ಆಗಬಹುದು ಅನ್ನೋ ಭಯ ನನಗೆ ಕಾಡತೊಡಗಿತು.</p>
<p>* * *</p>
<p>''ಈಗ ನಾನು ಹೇಳ್ತೀನಿ, ಕೇಳಿ''- ಅಂತ ಪುಟ್ಟರಾಮು ಶುರು ಮಾಡಿದ.</p>
<p>''ಹೌದು, ಸ್ನೇಹಿತರ ಜೊತೆ ಇಸ್ಪೀಟ್ ಆಟದಲ್ಲಿ ಮೈಮರೆತ ನನಗೆ ಹೊತ್ತು ಕಳೆದದ್ದೇ ಗೊತ್ತಾಗಲಿಲ್ಲ. ಲೇಟಾಗಿ ಬರ್ತೀನಿ ಅಂತ ಗೌರಿಗೆ ನಾನೇನೂ ಹೇಳಿರಲಿಲ್ಲ. ಆಗಿದ್ದು ಆಗೋಯ್ತು, ಬೈಯ್ತಾಳೆ, ಬೈಸ್ಕೊಳ್ಳೋದು. ಅಷ್ಟೇ ತಾನೆ. ನಿಜಾನೇ ಹೇಳಿ</p>
</h೬>
<p>೧೨೪<br /><em>ತಿರುಗಾಟ<br />ತಿರುಗಾಟ</em><br />೧೨೫</p>
<p><h೬>ಬಿಡೋದು. ಈ ಉಗಾದಿ ಹಬ್ಬದ ದಿನ ಸುಳ್ಳು ಪಳ್ಳು ಖಂಡಿತಾ ಬೇಡ. ಏನಾದರೂ ಒಂದು ಚಿಕ್ಕದು ಒಡವೆ ಪಡವೇನೋ, ಸೀರೇನೋ ತೊಗೊಂಡು ಹೋಗಿ ಅವಳಿಗೆ ಕೊಡೋಣ ಅಂತ ಸಂಜೆ ಮನಸ್ಸಿನಲ್ಲಿ ಮಾಡ್ಕೊಂಡಿದ್ದೆ. ಸ್ನೇಹಿತರ ಬಲವಂತಕ್ಕೆ ಇಸ್ಪೀಟ್ ಆಟಕ್ಕೆ ಕುಳಿತೆ. ಆಟದ ಭರದಲ್ಲಿ, ರಂಗು ಏರ್ದಂಗೆಲ್ಲಾ ಮೈಮರೆತು, ಯಾತಕ್ಕೆ ದುಡ್ಡು ಜೇಬಲ್ಲಿ ಇಟ್ಕೊಂಡಿದ್ದೆ ಅನ್ನೋದನ್ನ ಮರೆತು, ಗೆದ್ದೇ ಬಿಡ್ತೀನಿ ಅನ್ನೋ ನಂಬಿಕೆಯಿಂದ ಅದನ್ನೆಲ್ಲಾ ಸ್ವಲ್ಪ ಸ್ವಲ್ಪಾನೇ ಪಣ ಒಡ್ಡಿದೆ, ಪೂರಾ ಕಳ್ಕೊಂಡು ಬರಿಗೈ ಮಾಡ್ಕೊಂಡೆ.ಸ್ನೇಹಿತರೆಲ್ಲಾ ಎಷ್ಟೇ ಒತ್ತಾಯ ಮಾಡಿದ್ರೂ, ಒಂದು ಚೂರು ಹೆಂಡಾನೂ ಬಾಯಿಗೆ ಮುಟ್ಟಿಸಲಿಲ್ಲ. 'ಇವತ್ತು ಮಾತ್ರಾ ಇದು ಕೂಡದು. ನನ್ನ ಗೌರಿಗೆ ಮಾತು ಕೊಟ್ಟಿವ್ನಿ- ಇನ್ನು ಮೇಲೆ ಇದನ್ನ ಮುಟ್ಟಾಕಿಲ್ಲ ಅಂತ. ಮಾತಿಗೆ ತಪ್ಪಬೈಯ್ದಾ? ಅವಳೂ ಖುಷಿ ಪಡೋ ಹಾಗೆ, ಈ ಹಬ್ಬದ ರಾತ್ರೇನಾದರೂ ಗೌರಿ ಜೊತೆ ಸಂತೋಷವಾಗಿ ನಾನು ಕಳೆಯೋದು ಬೇಡ್ವಾ?'- ಅಂತೆಲ್ಲಾ ಏನೇನೋ ಇನ್ನೂ ಇಸ್ಪೇಟ್ ಆಟದಲ್ಲೇ ಮಗ್ನರಾಗಿದ್ದ, ಆ ಗುಂಡುಗೋವಿ ಸ್ನೇಹಿತರಿಗೆ ಸಮಾಜಾಯಿಷಿ ಹೇಳಿ, ಅಲ್ಲಿಂದ ಮನೇ ಕಡೆ ಹೊರಟೆ.</p>
<p>ಗೌರಿಗೆ ಹೀಗೆ ಹೇಳ್ತೀನಿ, ಹಾಗೆ ಹೇಳ್ತೀನಿ- ಅಂತ ದಾರಿ ಉದ್ದಕ್ಕೂ ನನಗೆ ನಾನೇ ಮಾತನಾಡಿಕೊಳ್ತಾ ಮನೆ ಬಂದು ಬಾಗಿಲು ತಟ್ಟಿದೆ. ಮರುಕ್ಷಣವೇ, ನೆನಪಿಗೆ ಬಂತು. ಹಿಂದೆಲ್ಲಾ ಆಗೊಮ್ಮೆ ಈಗೊಮ್ಮೆ ತಡವಾಗಿ ಮನೆಗೆ ಬರೋ ಸಂಭವ ಇದ್ದಾಗ, ''ಅಗಳಿ ಹಾಕದೆ ಮುಂಬಾಗಿಲೆಳೆದುಕೊಂಡು ಒಳಗೆ ಮಲಕ್ಕೋ ಹೋಗು, ಯಾವ ಕಳ್ಳ ಬಂದರೂ ನಮ್ಮ ಮನೇಲಿ ಅವನಿಗೇನು ಸಿಕ್ಕೀತು, ನಾನು ಬಂದಮೇಲೆ ಬಾಗಿಲು ಅಗಳಿ ಹಾಕಿಕೊಂಡು ಮಲಗಿದರಾಯ್ತು''- ಎಂದು ಗೌರಿಗೆ ನಾನು ಹೇಳಿದ್ದು.</p>
<p>ಬಾಗಿಲು ತಳ್ಳಿದೆ. ನಾನು ಅಂದುಕೊಂಡಿದ್ದ ಹಾಗೇ ಅಗಳಿ ಹಾಕಿರಲಿಲ್ಲ. ಒಳಗಡೆ ಬಂದೆ. ಕತ್ತಲಾಗಿದ್ದರೂ ದೀಪದ ಸ್ವಿಚ್ ಒಳಗಡೆ ಗೋಡೆ ಮೇಲೆ ಎಲ್ಲಿದೆ ನನಗೆ ಗೊತ್ತಿತ್ತು. ಸ್ವಿಚ್ ಆನ್ ಮಾಡಿದೆ.</p>
<p>ಆಶ್ಚರ್ಯ ಆಯಿತು. ಹೊಸ ಮನೆ ತರಹಾ ಎಲ್ಲಾ ಅಲಂಕಾರವಾಗಿ ಜೋಡಿಸಿ, ಪಡಸಾಲೆಯನ್ನ ಚೆನ್ನಾಗಿ ಇಟ್ಟಿದ್ದಳು, ಗೌರಿ. ಭೇಷ್- ಅಂತ ಮನಸ್ಸಿನಲ್ಲೇ ಅಂದು ಕೊಂಡು ಮತ್ತೆ ಸುತ್ತಲೂ ಕಣ್ಣಾಡಿಸಿದೆ. ನನ್ನ ಕಣ್ಣನ್ನ ನಾನೇ ನಂಬಲಿಕ್ಕೆ ಆಗಲಿಲ್ಲ. ಹಿಂದೆ ಮೂಲೆಯಲ್ಲಿ ಇರ್ತಿದ್ದ ಮಂಚ ಈಗ ಏನೇನೋ ಅಲಂಕಾರಮಾಡಿಕೊಂಡು ಪಡಸಾಲೆ ಮಧ್ಯೆ ಗೋಡೆಯ ಪಕ್ಕದಲ್ಲಿ ಇದೆ. ಅದರ ಮೇಲೆ ಸೋಮಣ್ಣ ಮಲಗಿ ಗೊರಕೆ ಹೊಡೆಯುತ್ತಿದ್ದಾನೆ. ಅವನ ಬಟ್ಟೆಗಳೆಲ್ಲಾ ಅಸ್ತವ್ಯಸ್ತವಾಗಿವೆ.</p>
<p>ನಾನು ಒಂದು ಕ್ಷಣ ಏನೂ ಮಾತನಾಡ್ದೇನೇ ಸುಮ್ಮನೇ ನಿಂತು ಬಿಟ್ಟೆ.<br />ಸಾವಿರಾರು ಸಿಡಿಲು ತಲೆಗೆ ಹೊಡೆದ ಹಾಗೆ ಆಗಿತ್ತು. 'ಏನ್ ಗೌರಿ, ಯಾಕೆ ಹೀಗೆ ನನಗೆ ಮೋಸ ಮಾಡಿಬಿಟ್ಟೆ?'- ಅಂತ ನಾನು ಕೂಗಿ ಹೇಳಿದ್ದೊಂದೇ ನನಗೆ ನೆನಪು.</p>
<p>''ಈಗ ನಾನು ಹೇಳ್ತೀನಿ, ಕೇಳಿ''- ಎಂದು ಮುಂದು ವರಿಸಿದಳು, ಗೌರಿ.</p>
<p>''ಅವನೇನೂ ಹೇಳದೇ ಹೋದರೂ ಸಹ, ನನ್ನ ಗಂಡ ನನ್ನನ್ನ ಅಪಾರ್ಥ ಮಾಡಿಕೊಂಡಿದ್ದಾನೆ ಎಂಬುದು ಹೆಂಗಸಾದ ನನಗೆ ಕೂಡಲೇ ಹೊಳೆದು ಹೋಯಿತು. ತತ್‍ಕ್ಷಣ, ನಾನು ಕೂಗಿ ಹೇಳಿದೆ. 'ರೀ, ಇಲ್ಲಾ ಇಲ್ಲಾ, ನೀವಂದುಕೊಂಡಿರೋದು ತಪ್ಪು. ಇವನು ಒಳಗಡೆ ಬಂದಿರೋದು ನನಗೆ ಗೊತ್ತಿಲ್ಲ. ನಮ್ಮ ಮನೆಯೊಳಗೆ ಯಾವಾಗ ಬಂದನೋ ಗೊತ್ತಿಲ್ಲ. ರಾತ್ರಿ ಎಷ್ಟೊತ್ತಾದರೂ ನೀನು ಬರಲಿಲ್ಲ ಅಂತ ಕಾದು ಕಾದು ಸುಸ್ತಾದೆ. ಬಾಗಿಲಿಗೆ ಅಗಳಿ ಹಾಕದೆ, ಹಾಗೆ ಮುಂದೆ ಸರಿಸಿಕೊಂಡು ದೀಪ ಆರಿಸಿ, ನಾನು ಒಳಗಡೆ ಹೋಗಿ ಮಲಗಿದ್ದೆ. ಇವನು ಇಲ್ಲಿ ಬಂದು ಬಿದ್ದುಕೊಂಡಿರುವುದು ನನಗೆ ಗೊತ್ತಿಲ್ಲ. ದೇವರಾಣೆ ಗೊತ್ತಿಲ್ಲ'- ಅಂತ ನಾನು ಅಳತೊಡಗಿದೆ''- ಎಂದಳು ಗೌರಿ.</p>
<p>ಹೀಗೆ ಹೇಳಿ, ಗೌರಿ ಒಂದು ನಿಮಿಷ ಸುಮ್ಮನಾದಳು.</p>
<p>* * *</p>
<p>ಆಗ, ಒಂದು ಸಾರಿ ಗೌರಿ ಕಡೆ, ಇನ್ನೊಂದು ಸಾರಿ ಎಚ್ಚರವಿಲ್ಲದೆ ಬಿದ್ದುಕೊಂಡಿದ್ದ ಅವಳ ಸೋದರ ಮಾವ ಸೋಮಣ್ಣನ ಕಡೆ, ಮತ್ತೆ ಗೌರೀ ಕಡೆ- ನೋಡುತ್ತ ಹಲ್ಲು ಹಲ್ಲು ಕಡಿಯುತ್ತಾ ಏನೋ ಹೇಳೋದಕ್ಕೆ ಹೊರಟನಂತೆ, ಪುಟ್ಟರಾಮು. ಆಮೇಲೆ, ತನ್ನನ್ನು ತಾನೇ ತಡೆದುಕೊಂಡು ಗೌರೀ ಕಡೆಗೆ ಎರಡು ಹೆಜ್ಜೆ ಮುಂದೆ ಬಂದನಂತೆ. ಮತ್ತೆ ಅಲ್ಲೇ ನಿಂತು ಹಿಂದಕ್ಕೆ ಹೋದನಂತೆ. ಬಾಗಿಲು ತೆಗೆದು ಹಾಗೆಯೇ ಕತ್ತಲಲ್ಲಿ ಗೌರಿಯ ಗಂಡ, ಪುಟ್ಟರಾಮು ಕರಗಿ ಹೋದನಂತೆ. ಬಿಕ್ಕಿ ಬಿಕ್ಕಿ ಅಳುತ್ತಾ ಗೌರಿ ಅಲ್ಲೇ ಹೊರಬಾಗಿಲ ಹೊಸಿಲ ಮೇಲೆಯೇ ಕುಳಿತಿದ್ದಳಂತೆ. ಈಗ ನಡೆದು ಹೋದ ವಿಚಾರಗಳ ಯಾವ ಅರಿವೂ ಇಲ್ಲದೆ, ಸೋಮಣ್ಣ ಪಡಸಾಲೆಯ ಆ ಮಂಚದ ಮೇಲೆ ಮರದ ದಿಮ್ಮಿಯ ಹಾಗೆ ಬಿದ್ದುಕೊಂಡು ಗೊರಕೆ ಹೊಡೆಯುತ್ತಿದ್ದನಂತೆ- ಬೆಳಗಿನ ಝಾವದವರೆಗೆ; ತನ್ನ ಅಣ್ಣಂದಿರೊಡಗೂಡಿ, ಪುಟ್ಟರಾಮು ಮನೆಗೆ ಹಿಂತಿರುಗಿ ಬಂದು, ಸಿಕ್ಕಾ ಪಟ್ಟೆ ಬೈದು, ಒದ್ದು, ಗೌರಿಯನ್ನ ಮನೆಯಿಂದ ಹೊರಗೆ ತಳ್ಳುವವರೆಗೆ.</p>
<p>* * *</p>
<p>ಗೌರಿ ತನ್ನ ಕತೆಯನ್ನು ಮುಂದುವರೆಸಿದಳು.</p>
<p>ಮನೆಯಿಂದ ಹೊರಬಿದ್ದ ನಾನು ಎಲ್ಲಿಗೆ ಹೋಗಬೇಕೆಂದು ತಿಳಿಯದೆ ಆ</p>
</h೬>
<p>೧೨೬<br /><em>ತಿರುಗಾಟ<br />ತಿರುಗಾಟ</em><br />೧೨೭</p>
<p><h೬>ಕತ್ತಲಲ್ಲಿ ರಸ್ತೆಯಲ್ಲಿ ಒಬ್ಬಳೇ ನಡೆಯತೊಡಗಿದೆ. ತಂದೆಯಿಲ್ಲದವಳು ತಾಯಿ ಯಿಲ್ಲದವಳು ನನ್ನ ಗಂಡನನ್ನೇ ನೆಚ್ಚಿಕೊಂಡು ಏನೇನೋ ಕನಸುಗಳನ್ನ ಕಟ್ಟಿಕೊಂಡು ಬಂದೆ; ನನ್ನ ತೌರು ಮನೆಯ ಹಂಗು ಇನ್ನು ಬೇಡ, ಅಣ್ಣ ಅತ್ತಿಗೆಯ ಅವರುಗಳ ಹಂಗೂ ಬೇಡ- ಎಂದೆಲ್ಲಾ ಸ್ವಾಭಿಮಾನಿಯಾಗಿ ಕಾಲಕಳೆಯುತ್ತಿದ್ದ ನನಗೆ ಇವತ್ತು ಆದದ್ದು ಜೀವನದಲ್ಲೇ ದೊಡ್ಡ ಪೆಟ್ಟಾಯಿತು. ನಾನು ಎಲ್ಲಿಗೆ ಹೋಗುತ್ತಿದ್ದೇನೆ- ಎಂಬುದರ ಪರಿವೆಯೇ ಇಲ್ಲದೇನೆ, ದಾರಿ ಕರೆದುಕೊಂಡು ಹೋದ ಕಡೆಯೇ ನಾನು ನಡೆಯುತ್ತಾ ಹೋದೆ. ಎಂದೂ ಹೀಗೆ ಒಬ್ಬಳೇ ಆ ರಸ್ತೆಗಳಲ್ಲಿ ಅದೂ ಈ ಬಗೆಯ ಕತ್ತಲಲ್ಲಿ ನಾನು ನಡೆದವಳಲ್ಲ. ಆದರೂ ಸುಮ್ಮನೆ ಹೆಜ್ಜೆ ಹಾಕಿ ನಡೆಯುತ್ತಿದ್ದೆ. ಒಂದೆರಡು ಬಾರಿ ದಾರಿನಾಯಿಗಳು ಬೊಗಳುತ್ತಾ ನನ್ನ ಬಳಿ ಬಂದವು. ಅವುಗಳ ಕಡೆಯೂ ನೋಡದೆ ಸುಮ್ಮನೆ, ಮುಂದೆ ಎತ್ತಲೋ ದೃಷ್ಟಿ ಇಟ್ಟುಕೊಂಡು ನಡೆಯುತ್ತಿದ್ದ ನನ್ನನ್ನು ನೋಡಿ ನಾಯಿಗಳು ತಮ್ಮ ಪಾಡಿಗೆ ತಾವು ಹೊರಟು ಹೋದವು. ಒಂದೆರಡು ಬಾರಿ ಕಲ್ಲುಗಳನ್ನು ಎಡವಿ ಮುಗ್ಗರಿಸಿ ಬಿದ್ದೆ. ಮತ್ತೆ ಎದ್ದು ನಡೆಯತೊಡಗಿದೆ. ಹಳ್ಳಿಯ ಮಣ್ಣಿನ ರಸ್ತೆ ಮುಗಿದು, ಈಗ ಊರಿನ ಹೊರಗಿನ ಟಾರು ರಸ್ತೆಗೆ ನಾನು ಬಂದು ತಲುಪಿದ್ದೆ. ಹಾಗೆ ನಡೆಯುತ್ತಾ ನಡೆಯುತ್ತಾ, ನಾನು ಊರ ಹೊರಗಿನ ಸೇತುವೆಯ ಬಳಿ ಬಂದುಬಿಟ್ಟಿದ್ದೆ.ಸೇತುವೆಯ ಮೇಲೆ ನಿಂತು ನಾನು ಒಮ್ಮೆ ಕೆಳಗೆ ನೋಡಿದೆ. ಕೆಳಗೆ ಆಳದಲ್ಲಿ ನದಿ ಹರಿಯುತ್ತಿತ್ತು. ಮಾನ ಹೋದ ಮೇಲೆ ಬದುಕಿದ್ದು ಏನು ಪ್ರಯೋಜನ? ಗಂಡನಿಂದ ದೂರವಾಗಿ, ಬಂಧುಗಳ ಹತ್ತಿರವೂ ಹೋಗಲಾರದೆ, ಸುತ್ತ ಮುತ್ತ ಜನಗಳಿಂದ 'ಥೂ, ಛೀ' ಅನ್ನಿಸಿಕೊಂಡು ಬಾಳುತ್ತಾ ದಿನವೂ ಸಾಯುತ್ತಾ ಇರುವುದಕ್ಕಿಂತ ಒಮ್ಮೆಲೇ ಪ್ರಾಣ ಕಳೆದುಕೊಳ್ಳುವುದು ಉತ್ತಮ ಅನ್ನಿಸಿತು, ನನಗೆ. ನಾನು ಸತ್ತರೆ ನನಗಾಗಿ ಅಳುವವರು, ಪರಿತಾಪ ಪಡುವವರು; ''ಇವಳು ಸಾಯಬಾರದಿತ್ತು, ನನಗಾಗಿಯಾದರೂ ಇರಬೇಕಿತ್ತು''- ಎಂದು ಹೇಳಿಕೊಳ್ಳುವ ಯಾರೂ ನನ್ನ ಪಾಲಿಗೆ ಇಲ್ಲದಂತಾಯಿತು. ಎಲ್ಲರನ್ನೂ ದೂರ ಮಾಡಿಕೊಂಡೆ. ''ಇನ್ನು ನನ್ನ ಪಾಲಿಗೆ ಅವನೇ ಸರ್ವಸ್ವ''- ಎಂದು ಕೊಂಡ, ನಂಬಿದ್ದ ಕೈ ಹಿಡಿದ ಗಂಡನೇ ನನ್ನನ್ನು ಮನೆಯಿಂದ ತಳ್ಳಿದ. ಇನ್ನು ಇದ್ದು ಏನು ಪ್ರಯೋಜನ? ಯಾರಿಗಾಗಿ ನಾನು ಬದುಕಿರಬೇಕು?</p>
<p>ನನಗಾಗಿ ಪ್ರಾಣಬಿಡುತ್ತಿದ್ದ ಸೋಮುವಿನ ನೆನಪು ಈಗ ದಟ್ಟವಾಗಿ ನನ್ನನ್ನ ಕಾಡತೊಡಗಿತು. ಚಿಕ್ಕಂದಿನಿಂದಲೂ ನನ್ನೊಡನೆ ಇಟ್ಟುಕೊಂಡಿದ್ದ ಅವನ ಆ ಸ್ನೇಹ ಬೇರೆ ಯಾರಿಗೂ ಅರ್ಥವಾಗುತ್ತಿರಲಿಲ್ಲ. ಚಿಕ್ಕ ಪುಟ್ಟ ವಿಚಾರಗಳಲ್ಲೂ ನಾನು ಸಂತೋಷವಾಗಿ ಇದ್ದರೆ, ಅದು ಹೇಗೋ ಸೋಮೂಗೆ ಗೊತ್ತಾಗಿ ಅವನೂ ಸಂತೋಷಪಡುತ್ತಿದ್ದ. ನನಗೆ ಬೇಜಾರಾದಾಗ ಅವನಿಗೇ ಅದರಿಂದ ತುಂಬಾ ನೋವು<br />ಆಯಿತೇನೋ- ಎನ್ನುವ ಹಾಗೆ ಸೋಮು ವರ್ತಿಸುತ್ತಿದ್ದ. ಚಿಕ್ಕಂದಿನಿಂದ ಒಟ್ಟಿಗೇ ಬೆಳೆದಿದ್ದರಿಂದಲೋ ಏನೋ, ನನಗೆ ಇಷ್ಟವಾದ ಹೂವು ಹಣ್ಣು ಏನು ಅನ್ನೋದು ಅವನಿಗೆ ಗೊತ್ತಿತ್ತು, ತಂದು ಕೊಡುತ್ತಿದ್ದ. ಎದುರಿಗೆ ಯಾರೇ ಇರಲಿ, ಇಲ್ಲದಿರಲಿ ಊರೊಳಗೆ ಆಗಲಿ, ಹೊರಗೆ ಮರದ ಬುಡದಲ್ಲೋ, ಕಟ್ಟೆ ಮೇಲೆ ಕುಳಿತೋ, ಮಾತನಾಡುತ್ತಿದ್ದ ಕಾಲದಲ್ಲಾಗಲಿ ಎಷ್ಟೇ ಹತ್ತಿರವಿದ್ದರೂ ಒಂದು ಬಾರಿಯೂ ಸೋಮ ತನ್ನ ಮೈಮುಟ್ಟಿದ್ದಿಲ್ಲ. ಅಂಥವನನ್ನ ನಾನು ''ಬೇಡ'' ಅನ್ನಬೇಕಾಗಿ ಬಂತು, ಮದುವೆ ಮಾಡಿಕೊಳ್ಳೊಲ್ಲ ಅನ್ನಬೇಕಾಗಿ ಬಂತು.</p>
<p>ಸೋಮೂನ ಕಂಡರೆ ನಮ್ಮ ಅಣ್ಣಂಗೆ, ಹೆಚ್ಚಾಗಿ ಅತ್ತಿಗೇಗೆ ಯಾಕೋ ಮೊದಲಿಂದಲೂ ಅಷ್ಟಕ್ಕಷ್ಟೆ. ಅವನ ಜೊತೆ ಚೆಲ್ಲು ಚೆಲ್ಲಾಗಿ ಮಾತಾಡಬೇಡ, ಓಡಾಡಬೇಡ, ನೀನಿರಬೇಡ- ಅಂತಾ ನನಗೆ ಅವರುಗಳು ಹೇಳಿದ್ದೂ ಹೇಳಿದ್ದೇ. ಮದುವೆಯಾದಮೇಲೂ ಅವನು ಬಂದೂ ಹೋಗಿ ಮಾಡ್ತಾ ಇದ್ದುದಕ್ಕೆ ಅವರುಗಳ ಆಕ್ಷೇಪಣೆ ತುಂಬಾ ಇತ್ತು. ಹಂಗಿಸುತ್ತಲೂ ಇದ್ದರು. ''ನಮ್ಮ ಮನೆಗೆ ಬಾ'' ಅಂತ ಅವನಿಗೆ ಯಾವತ್ತೂ ನಾನೇ ಕರೆದಿರಲಿಲ್ಲ; ಅವನಾಗಿ ಬಂದರೆ, ''ಯಾಕೆ ಬಂದೆ''- ಅಂತ ಹಿಂದಕ್ಕೆ ಕಳಿಸಿಯೂ ಇರಲಿಲ್ಲ. ಅವನೂ ಸಹ ಪುಟ್ಟರಾಮು ಮನೇಲಿ ಇದ್ದಾಗಲೇ ಬರ್ತಾ ಇದ್ದ. ಆದರೆ, ಈಗ ಹೀಗೆ ಆಗೋಯ್ತಲ್ಲ, ಈ ದುರ್ಘಟನೆಗೆ ಏನೇನೋ ಬಣ್ಣ ಕಟ್ಟಿ, ಪುಟ್ಟರಾಮು ಮತ್ತು ಅವನ ಅಣ್ಣಂದಿರು ನಮ್ಮ ಅಣ್ಣಂಗೆ ಅತ್ತಿಗೆಗೇ ಖಂಡಿತಾ ವಿಷದ ಮಾತು ಹೇಳ್ತಾರೆ. ಇದನ್ನ ಕೇಳಿದ ಮೇಲಂತೂ, ಅವರ ಮನೆಯಲ್ಲಿ ಖಂಡಿತಾ ನನ್ನನ್ನ ಸೇರಿಸಿಕೊಳ್ಳೋದಿಲ್ಲ.</p>
<p>ನನ್ನನ್ನು ಕಂಡರೆ ''ಅಯ್ಯೋ'' ಎನ್ನುವವನು ಈಗ ಸೋಮು ಒಬ್ಬನೇ. ಅವನ ಮೇಲೇ ಅಪವಾದ ಬಂದಿರುವಾಗ ಅವನೂ ಸಹ ನನ್ನನ್ನ ಖಂಡಿತಾ ದೂರ ಮಾಡಿ, ತನ್ನ ಗೌರವವನ್ನ ತಾನು ಉಳಿಸಿಕೊಳ್ಳುತ್ತಾನೆ. ಇಷ್ಟೆಲ್ಲಾ ಇರುವಾಗ, ನಾನು ಇದ್ದು ಏನು ಪ್ರಯೋಜನ? ಪ್ರಾಣ ಕಳೆದುಕೊಳ್ಳುವುದೇ ಲೇಸು- ಹೀಗೆ ಯೋಚಿಸಿ ನಾನು ಸೀರೆಯನ್ನ ಸೊಂಟಕ್ಕೆ ಕಟ್ಟಿಕೊಂಡು, ಸೇತುವೆಯ ಕಟ್ಟೆ ಮೇಲೆ ಹತ್ತಿದೆ. ಇನ್ನೇನು ಕೆಳಗೆ ಧುಮುಕಬೇಕು ಆವಾಗ ನನಗೆ ಒಂದು ಯೋಚನೆ ಹೊಳೆಯಿತು.</p>
<p>ನನ್ನನ್ನೇನೋ ಮನೆಯಿಂದ ಹೊರತಳ್ಳಿ, ನನ್ನ ಗಂಡ ತನ್ನ ಸಿಟ್ಟನ್ನು ತೀರಿಸಿಕೊಂಡ. ನಾನು ಪ್ರಾಣ ಕಳೆದುಕೊಂಡರೆ, ಈಗ ಏನು ನಡೀತು ಅನ್ನೋದೇನೂ ಗೊತ್ತಿಲ್ಲದೇ, ಏನೂ ತಪ್ಪು ಮಾಡದೆ, ಸುಮ್ಮನೆ ಬಿದ್ದುಕೊಂಡಿರುವ ಆ ಸೋಮು ಗತಿ ಮುಂದೆ ಏನಾಗಬಹುದು? ಹಿಗ್ಗಾಮುಗ್ಗ ಜನ ಅವನಿಗೆ ಹೊಡೆದು ಬಡೆದು ತದುಕುವುದರಲ್ಲಿ ಸಂದೇಹವಿಲ್ಲ. ವಿನಾ ಕಾರಣ ಅವನು ಅವಮಾನವನ್ನು ಎದುರಿಸಬೇಕಾಗಿ ಬರುತ್ತಲ್ಲವೇ? 'ಅವನೇನೂ ತಪ್ಪು ಮಾಡಿಲ್ಲ'- ಅಂತ ಅವನ ಪರವಾಗಿ ಹೇಳೋದಕ್ಕೆ</p>
</h೬>
<p>೧೨೮<br /><em>ತಿರುಗಾಟ<br />ತಿರುಗಾಟ</em><br />೧೨೯</p>
<p><h೬>ನಾನೊಬ್ಬಳೇ ತಾನೇ ಇರೋದು. ನಾನು ಸತ್ತು ಹೋದರೆ ಅವನ ಮರ್ಯಾದೆಯನ್ನ ಕಾಪಾಡುವವರು ಯಾರು? ಏನೋ ಕೆಟ್ಟ ಕೆಲಸ ಮಾಡಿದಳು, ಸಿಕ್ಕಿಹಾಕಿಕೊಂಡಳು. ಅದಕ್ಕೇ ಪ್ರಾಣ ಬಿಟ್ಟಳು. ಅವಳೇನು ಮಾಡ್ತಾಳೆ, ಹೆಣ್ಣುಹೆಂಗಸು. ಎಲ್ಲಾ ಸೋಮೂದೇ ತಪ್ಪು ಎಂದು ತಾನೇ ಜನ, ಆಮೇಲೆ ಚುಚ್ಚಿ ಚುಚ್ಚಿ ಅವನನ್ನ ಕೊಲ್ಲೋದು? ಹೀಗೆ ಆಗಲು ನಾನೇಕೆ ಕಾರಣವಾಗಬೇಕು?''- ಎಂದು ಯೋಚಿಸುತ್ತಾ ನಾನು ಸೇತುವೆ ಕಟ್ಟೆಯಿಂದ ಕೆಳಗಿಳಿದೆ.ಆವಾಗ, ದೂರದಲ್ಲಿ ಯಾರೋ ಟಾರ್ಚ್ ದೀಪ ಹಾಕಿಕೊಂಡು ಬರುತ್ತಿರುವಂತೆ ನನಗೆ ಭಾಸವಾಯಿತು. ಏನು ಮಾಡಬೇಕೂಂತ ತೋಚದೆ ಓಡಿದೆ. ಸೇತುವೆ ಆ ತುದಿಗೆ ಹೋದೆ. ಸೇತುವೆ ಪ್ರಾರಂಭದ ಭಾಗದಲ್ಲಿ ಒಂದು ದಪ್ಪ ಕಂಬದ ಥರಾ ಅಡ್ಡ ಕಟ್ಟೆ ಇತ್ತು. ಅಲ್ಲೇ ಆ ಅಡ್ಡಕಟ್ಟೆಯಲ್ಲಿ ಹಿಂಬದಿಗೆ ಅಡಗಿ ಕುಳಿತುಕೊಂಡೆ. ಟಾರ್ಚ್ ಬೆಳಕಿನ ದೀಪ ಹತ್ತಿರ ಹತ್ತಿರ ಬಂದಂತಾಯಿತು. ನಾಲ್ಕಾರು ಜನ ಗುಂಪಾಗಿ ಬರುತ್ತಿರುವುದು ನನಗೆ ಮುಸುಕು ಮುಸುಕಾಗಿ ಕಾಣಿಸಿತು. ಅವರು ಬರುವುದರೊಳಗೆ ನಾನು ಸೇತುವೆಯಿಂದ ಕೆಳಗೆ ಹಾರಿ ಪ್ರಾಣ ಕಳೆದುಕೊಳ್ಳಬೇಕು- ಎಂಬ ಯೋಚನೆ ಮತ್ತೆ ನನಗೆ ಬಂತು. ಹಾರಲೋ ಬೇಡವೋ, ಕುಳಿತಿರಲೋ ಓಡಿಹೋಗಲೋ- ಎಂಬ ಈ ದ್ವಂದ್ವಗಳಲ್ಲಿ ಇದ್ದಾಗ ಆ ಜನಗಳ ಗುಂಪು ನನ್ನ ಹತ್ತಿರ ಬಂತು. ಅಡಗಿ ಕುಳಿತಿದ್ದರೂ ನನ್ನ ಸೀರೆ ಸೆರಗು ಸ್ವಲ್ಪ ಭಾಗ ಹೊರಗೆ ಬಿದ್ದಿತ್ತು ಅಂತ ಕಾಣುತ್ತೆ- ಅದೇ ನನಗೆ ಮೋಸ ಮಾಡಿತು. ನಾನು ಇಲ್ಲಿರುವುದನ್ನ ಅವರಲ್ಲಿ ಯಾರೋ ಒಬ್ಬರು ಪತ್ತೆ ಹಚ್ಚಿ, ''ಬೇಡ ಗೌರಿ, ಬೇಡ''- ಎಂದು ಕೂಗಿ ಕೊಂಡರು. ಅದು ಪುಟ್ಟರಾಮುವಿನ ಧ್ವನಿಯೇ ಎಂದು ನನಗೆ ಗುರುತಾಯ್ತು.</p>
<p>* * *</p>
<p>ಪುಟ್ಟರಾಮು ಈಗ ಬಾಯಿ ಹಾಕಿ, ''ಮುಂದೆ ನಡೆದುದನ್ನ ನಾನು ಹೇಳುತ್ತೇನೆ, ಕೇಳಿ''- ಎಂದು ಹೇಳಿದ.</p>
<p>ಕೋಪ ಮಾಡಿಕೊಂಡು ನಾನು ಮನೆಬಿಟ್ಟು ಹೊಗಿದ್ದೂ ನಿಜ, ನಮ್ಮ ಅಣ್ಣಂದಿರ ಜೊತೆಗೆ ವಾಪಸ್ ಬಂದು, ಅವರ ಮಾತನ್ನು ಕೇಳಿಕೊಂಡು, ನಾವು ಗೌರಿಯನ್ನ ಮನೆಯಿಂದ ಹೊರ ತಳ್ಳಿದ್ದೂ ನಿಜ. ಅಲ್ಲೇ ಪಡಸಾಲೆಯ ಮಂಚದ ಮೇಲೆ ದಿಮ್ಮಿಯಂತೆ ಬಿದ್ದುಕೊಂಡಿದ್ದ ಸೋಮನಿಗೆ ನಾಲ್ಕು ಬಲವಾಗಿ ಏಟನ್ನು ಕೊಟ್ಟು ಅವನನ್ನು ಮನೆಯಿಂದ ಹೊರಕ್ಕೆ ತಳ್ಳಬೇಕು ಅಂತ ನಮ್ಮ ಅಣ್ಣಂದಿರು ಸಲಹೆ ಮಾಡಿದರು. ಒಳಗಡೆಯಿಂದ ಒಂದು ಬಕೆಟ್ ನೀರನ್ನು ಯಾರೋ ತೆಗೆದುಕೊಂಡು ಬಂದರು. ಎಚ್ಚರವಿಲ್ಲದೇ ಬಿದ್ದಿದ್ದ ಸೋಮನ ಮುಖದ ಮೇಲೆ ಆ ನೀರನ್ನ ಎರಚಿದರು. ಅವನು ಎದ್ದು ಕುಳಿತ. ಸುತ್ತಾ ಮುತ್ತಾ ಕೆಂಗಣ್ಣು ಬಿಡುತ್ತಾ ನಿಂತಿದ್ದ<br />ನನ್ನನ್ನ ಮತ್ತು ನನ್ನಣ್ಣಂದಿರನ್ನು ನೋಡಿದ. ಮೈಕೊಡವಿಕೊಳ್ಳುತ್ತಾ ಎದ್ದು ಕುಳಿತ ಸೋಮ ಕೇಳಿದ ಮೊದಲ ಪ್ರಶ್ನೆ ಏನೆಂದರೆ- ''ನೀವೆಲ್ಲಾ ನಮ್ಮ ಮನೆಗೆ ಯಾವಾಗ ಬಂದಿರಿ?''</p>
<p>ನಾನು ದಬಾಯಿಸಿದೆ ''ಏನ್ಲಾ, ನಮ್ಮ ಮನೆಗೇ ಬಂದು, ಇಲ್ಲಿ ಬಿದ್ದುಕೊಂಡಿದ್ದೀಯಾ, ನಮ್ಮನ್ನೇ ಕೇಳ್ತೀಯಾ? ನಿನ್ ಮನೆಗೆ ನಾವು ಹ್ಯಾಗೆ ಬಂದ್ವಿ, ಯಾವಾಗ ಬಂದ್ವಿ- ಅಂತ?''</p>
<p>ಸೋಮ ಹೇಳಿದ ''ಇದು ನಮ್ಮ ಮನೆ ಅಲ್ವಾ? ಏನ್ ನೀವು ಹೇಳೋದು?''- ಅಂತ ಸುತ್ತ ಮುತ್ತ ನೋಡಿದ.</p>
<p>ತತ್‍ಕ್ಷಣ ನನಗೆ ಅವನಾಡಿದ ಮಾತು ಗೊತ್ತಾಗದಿದ್ದರೂ, ''ಏನೋ ಕುಡಿದು ಬಂದವ್ನು ಆಡೋ ಮಾತು ಇದು'' ಅಂತ ಮೊದಲು ನನಗೆ ಅನ್ನಿಸಿದರೂ, ಒಂದೆರಡು ನಿಮಿಷಗಳಾದಮೇಲೆ ನನಗೆ ಹೊಳೆಯಿತು- ಸೋಮ ಯಾಕೆ ಹೀಗೆ ಅಸಂಬದ್ಧ ಮಾತಾಡ್ತಿದ್ದಾನೆ ಅಂತ. ''ಸೋಮನ ಮನೆ ಪಡಸಾಲೇನೂ, ನಮ್ಮ ಮನೆ ಪಡಸಾಲೇನೂ ಹೆಚ್ಚು ಕಡಿಮೆ ಒಂದೇ ಥರ ಇತ್ತು. ಅವನ ಮನೆಗೆ ಎಷ್ಟೋ ಬಾರಿ ಹೋಗಿದ್ದೆನಲ್ಲಾ, ಅದು ಹೇಗಿತ್ತು ಅನ್ನೋದನ್ನ ನಾನು ನೋಡಿದ್ದೆನಲ್ಲ. ಒಬ್ಬನೇ ಇದ್ದರೂ ಆ ಪಡಸಾಲೇನ ತಾನು ಒಪ್ಪ ಓರಣವಾಗಿ ಇಟ್ಟುಕೊಂಡಿದ್ದ. ಇವತ್ತು ಗೌರಿ ಏನ್ ಮಾಡಿದ್ದಾಳೇ ಅಂದರೆ ನಮ್ಮ ಮನೆ ಪಡಸಾಲೆಯಲ್ಲೂ ಮಂಚ, ಕುರ್ಚಿ ಇವುಗಳನ್ನೆಲ್ಲಾ ಅದೇ ಥರಾ ಚೆನ್ನಾಗಿ ಜೋಡಿಸಿಟ್ಟಿದ್ದಾಳೆ.'' ಈ ಸೋಮ ಕುಡಿದುಕೊಂಡು ಬಂದು, ಅರ್ಧ ಎಚ್ಚರ, ಅರ್ಧ ಮಂಪರು ಸ್ಥಿತೀನಲ್ಲಿ ''ಇದು ತನ್ನದೇ ಮನೆ''- ಅಂದುಕೊಂಡು. ಒಳಗಡೆ ಬಂದಿದ್ದಾನೆ. ನಾನು ಲೇಟಾಗಿ ಮನೆಗೆ ಬಂದಾಗ ತೊಂದರೆಯಾಗದೇ ಇರಲಿ- ಅಂತ ಗೌರಿ ಹೊರಗಡೆ ಬಾಗಿಲಿಗೆ ಅಗಳಿ ಹಾಕುತ್ತಿರಲಿಲ್ಲ. ಇವನು ಸಲೀಸಾಗಿ ಒಳಗಡೆ ಬಂದ. ಅಲ್ಲಿರೋ ಮಂಚದ ಮೇಲೆ ಬಿದ್ದುಕೊಂಡಿದ್ದಾನೆ. ಆಗಿದ್ದು ಇಷ್ಟೆ ಅಂತ ನನಗೆ ಎಲ್ಲಾ ಗೊತ್ತಾಗಿ ಹೋಯಿತು.</p>
<p>ಅದನ್ನೇ ಸೋಮನಿಗೂ ''ಹೌದೇನೋ?''-ಅಂತ ಕೇಳಿದೆ. ಸೋಮನೂ 'ಹೌದು' ಅಂದ.</p>
<p>''ಹಾಗಾದರೆ ಗೌರಿ ಎಲ್ಲಿ'' ಅಂತ ಸೋಮ ಕೇಳಿದ.</p>
<p>ಆಗ ನಡೆದದ್ದನ್ನ ನಾನು ಸೋಮನಿಗೆ ಹೇಳಿದಾಗ, ಏನಾಯ್ತು ಗೊತ್ತಾ, ಸೋಮ ಅಳೋದಕ್ಕೆ ಪ್ರಾರಂಭ ಮಾಡಿದ. ''ಆಮೇಲೆ ಕೋಪದಿಂದ ಎದ್ದ. ಅವನೇ ನನ್ನ ಕುತ್ತಿಗೆ ಪಟ್ಟಿ ಹಿಡಿದುಕೊಂಡು ಹೊಡೆಯೋದಕ್ಕೇ ಬಂದ.''</p>
<p>''ಥೂ ನಿನ್ನ. ನಿನ್ನ ಹಾಳು ಬುದ್ಧಿಗೆ ಇಷ್ಟು ಬೆಂಕಿ ಹಾಕ. ಗೌರೀ ದೇವರು ಕಣೋ, ದೇವರು. ನೀನು ಪುಣ್ಯ ಮಾಡಿದ್ದೆ ಕಣೋ ಅವಳ ಕೈ ಹಿಡಿಯೋಕೆ. ನಿನ್ನ</p>
</h೬>
<p>೧೩೦<br /><em>ತಿರುಗಾಟ<br />ತಿರುಗಾಟ</em><br />೧೩೧</p>
<p><h೬>ನಾಲಿಗೇಲಿ ಹುಳ ಬೀಳತ್ತೋ ಅವಳ ಬಗ್ಗೆ ಕೆಟ್ಟ ಮಾತಾಡಿದರೆ. ಹೌದು, ನನಗೂ ಅವಳಿಗೂ ಸ್ನೇಹ ಇತ್ತು, ನನ್ನ ಕಣ್ಣ ಮುಂದೇ ಬೆಳೆದೋಳಲ್ವಾ? ನನಗೂ ಅವಳನ್ನ ಕಂಡರೆ ಪ್ರೀತೀನೇ. ಆದರೆ, ನೀನು ಅವಳನ್ನ ಮದುವೆ ಆದ ಮೇಲೇ ಅದು ಎಲ್ಲಾ ಮುಗಿದು ಹೋಯ್ತು. ಎಷ್ಟು ಬೇಕೋ ಅಷ್ಟೇ ಮಾತಾಡ್ತಿದ್ದಳು, ನನ್ನ ಕಣ್ಣೆತ್ತಿಯೂ ನೋಡ್ತಿರಲಿಲ್ಲ ಕಣೋ, ಅವಳು. ಥೂ ನಿನ್ನ, ನಿನಗೆ ಪ್ರಾಣಕ್ಕೆ ಪ್ರಾಣ ಕೊಡೋ ನಿನ್ನ ಹೆಂಡತೀ ಮೇಲೇ ನೀನು ನಾಲ್ಕು ಜನದ ಮುಂದೆ ಅವಮಾನ ಮಾಡಿದ್ಯಲ್ಲೋ''- ಅಂತ ಕೂಗಾಡಿದ.ನಾನು ಅವನಿಂದ ಬಿಡಿಸಿಕೊಂಡೆ. ಬೇರೆಯವರಿಗೆ ಗೊತ್ತಾಗೋದಕ್ಕೆ ಮುಂಚೇನೆ ನನಗೆ ಗೊತ್ತಾಗಿ ಹೋಗಿತ್ತು- ಸೋಮ ನಿರಪರಾಧಿ ಅಂತ. ಗೌರಿ ಏನೂ ತಪ್ಪು ಮಾಡಿಲ್ಲ ಅಂತ. ನಾನು ಏನೇನೋ ಊಹೆ ಮಾಡಿಕೊಂಡು ದುಡುಕಿದೆ- ಅಂತ ನನಗೆ ಅನ್ನಿಸಿತು. ನಾನು ವಿನಾ ಕಾರಣ ಗೌರಿಗೆ ಅನ್ಯಾಯ ಮಾಡಿಬಿಟ್ಟೆ ಅಂತ ಕೂಡ ಅನ್ನಿಸಿತು.</p>
<p>''ಗೌರಿ? ಗೌರಿ ಈಗ ಎಲ್ಲಿಗೆ ಹೋಗಿರಬಹುದು''- ಅಂತ ನಾವು ನಾವು ಮಾತಾಡಿಕೊಂಡೆವು. ''ಇಷ್ಟೆಲ್ಲಾ ಅವಮಾನ ಸಹಿಸಿಕೊಂಡಿರೋ ಪ್ರಾಣಿ ಅಲ್ಲ, ಅವಳು. ತುಂಬಾ ಸ್ವಾಭಿಮಾನಿ. ಇಷ್ಟು ಹೊತ್ತಿಗೆ ಹೊಳೇನೋ ಬಾವೀನೋ ನೋಡ್ಕೊಂಡಿರ್ತಾಳೆ, ಅಯ್ಯೋ!''- ಎಂದ, ಸೋಮ.</p>
<p>ಒಬ್ಬೊಬ್ಬರು ಒಂದೊಂದು ಕಡೆ ಹುಡುಕಿಕೊಂಡು ಹೊರಟೆವು. ಗೌರಿ ಅಣ್ಣನ ಮನೆಗೆ ಸೋಮ ಹೋಗಿ ಹಿಂತಿರುಗಿ ಬಂದ. ''ಅಲ್ಲಿಲ್ಲ'' ಅಂತ ಹೇಳಿದ. ಸಾಮಾನ್ಯವಾಗಿ ಗೌರಿ ಹೋಗಿಬರುತ್ತಿದ್ದ ಜಾಗಗಳಿಗೆಲ್ಲ ಹೋಗಿ ನೋಡಿಕೊಂಡು ಬಂದ ನಮ್ಮ ಅಣ್ಣಂದಿರು ''ಅವಳು ಅಲ್ಲೂ ಎಲ್ಲೂ ಇಲ್ಲ''- ಅಂತ ಬಂದು ತಿಳಿಸಿದರು. ನನಗೇನೋ ಅನುಮಾನ ಬಂದು ಟಾರ್ಚ್ ತಗೊಂಡು ''ಬನ್ನಿ ಹೋಗೋಣ''- ಅಂತ ಕರಕೊಂಡು ಊರಿನ ಹೊರಗೆ ಇರೋ ಆ ಸೇತುವೆ ಹತ್ತಿರ ನಾನು ಬಂದೆ.</p>
<p>ನನ್ನ ಊಹೆ ಸರಿಯಾಗಿತ್ತು. ಅಲ್ಲಿ ಗೌರಿ ಇದ್ದಳು. ನನಗೆ ಗೊತ್ತು, ಇನ್ನೊಂದು ಸ್ವಲ್ಪ ಹೊತ್ತು ಲೇಟಾಗಿದ್ದರೆ ನನಗೆ ನನ್ನ ಗೌರಿ ಸಿಗುತ್ತಿರಲಿಲ್ಲ. ''ನನ್ನದೇ ತಪ್ಪಾಯ್ತು, ಗೌರಿ''- ಅಂತ ಅವಳ ಕೈ ಹಿಡಿದುಕೊಂಡೆ. ಅವಳು ನನ್ನ ಕೈ ಕೊಡವಿ ಬಿಡಿಸಿಕೊಂಡಳು. ಮತ್ತೆ ಅಳೋದಕ್ಕೆ ಪ್ರಾರಂಭ ಮಾಡಿದಳು. ಏನೇನೋ ಸಮಾಧಾನ ಹೇಳಿ, ಅವಳನ್ನು ಕರಕೊಂಡು ನಾನು ಮನೆಗೆ ಬಂದೆ.</p>
<p>ಅವರ ಅಣ್ಣ ಅತ್ತಿಗೆ ಈ ವೇಳೆಗಾಗಲೇ ನಮ್ಮ ಮನೆಗೆ ಬಂದು ಸೇರಿದ್ದರು. ಅವಳ ಅತ್ತಿಗೆ, ಗೌರೀನ ತಬ್ಬಿಕೊಂಡು ''ನಾವೆಲ್ಲಾ ನಿನಗೆ ತುಂಬಾ ಅನ್ಯಾಯ ಮಾಡಿಬಿಟ್ವಿ<br />ಕಣೇ, ಗೌರೀ''-"ಅಂತ ಗೊಳೋ ಅಂತ ಅಳೋದಕ್ಕೆ ಶುರು ಮಾಡಿದರು. ದೂರದಲ್ಲಿ ಮೂಲೆಯಲ್ಲಿ ಸುಮ್ಮನೆ ಮಾತನಾಡದೇ, ಬಿಟ್ಟ ಕಣ್ಣು ಬಿಟ್ಟು ಕೊಂಡೇ ಸೋಮ ನಿಂತುಕೊಂಡಿದ್ದ. ಹಾಗೇ ಬೆಳಗಾಯಿತು.</p>
<p>* * *</p>
<p>ಒಂದು ಸಲ ನಮ್ಮ ಮನೆಯಲ್ಲಿ ಏನೋ ವಿಶೇಷ ಪೂಜೆ ಮಾಡುವ ಸಂದರ್ಭ ಒದಗಿಬಂತು. ನಾವೇನು ಇಂತಹ ದೇವರ ಪೂಜೆಯನ್ನ ಪ್ರತಿದಿನವೂ ಮಾಡುವುದಿಲ್ಲವಲ್ಲ ಎಂಬ ಕಾರಣಕ್ಕೆ ಅದನ್ನ ವಿಧಿವತ್ತಾಗೆ ಮಾಡಬೇಕು ಅಂತ ನಮ್ಮ ಮನೆಯವರೆಲ್ಲರೂ ನಿಶ್ಚಯಿಸಿದರು. ಇಂತಹ ವ್ರತವನ್ನ ಸಾಂಗವಾಗಿ ಮಾಡುವುದಕ್ಕೆ ನಮ್ಮ ಮನೆಯಲ್ಲಿ ವಿಶೇಷವಾಗಿ ತಯಾರಿ ನಡೆಯಿತು. ಒಂಬತ್ತು ದಿನ ಈ ಪೂಜೆಯ ಸಿದ್ಧತೆಯನ್ನ ಮನೆಯ ಹೆಂಗಸರೆಲ್ಲಾ ಮಾಡುತ್ತಿದ್ದರು. ಪೂಜೆಗೆ ಬೇಕಾದ ಸಾಮಗ್ರಿಗಳನ್ನೆಲ್ಲಾ ಸಿದ್ಧಪಡಿಸಿಕೊಳ್ಳುತ್ತಿದ್ದುದು ಈ ಒಂಬತ್ತು ದಿನಗಳಲ್ಲಿ. ಬೆಳಗ್ಗೆ ಎದ್ದು ಸ್ನಾನ ಮಾಡಿ ಒಗೆದ ಬಟ್ಟೆಯನ್ನು ಉಟ್ಟುಕೊಂಡು ಹೊಸದಾಗಿ ಬತ್ತವನ್ನು ತೆಗೆದುಕೊಂಡು ಬಂದು ಒರಳಲ್ಲಿ ಹಾಕಿ ಒನಕೆಯಿಂದ ಕುಟ್ಟಿ ಅಕ್ಕಿ ಮಾಡುವುದು, ಅದರಿಂದ ಹೊಸದಾಗಿ ರವೆ ಹಿಟ್ಟನ್ನು ಮಾಡಿಕೊಳ್ಳುವುದು- ಹೀಗೆ ಹೊಸದಾಗಿ ತಂದ ಗೋಧಿಯಿಂದ ಹಿಟ್ಟು ಮತ್ತು ರವೆ ಮಾಡಿಕೊಳ್ಳುವುದು. ಹೀಗೆ ಬೇಕಾದ ಎಲ್ಲಾ ಧಾನ್ಯಗಳನ್ನ ಒಂದೊಂದಾಗಿ ಆ ಒಂಭತ್ತು ದಿನಗಳಲ್ಲೇ ಸಿದ್ಧಪಡಿಸಿಕೊಂಡು ಒಂದು ಕಡೆ ಇಡುತ್ತಿದ್ದರು.</p>
<p>ಹೀಗೆ ತಯಾರಿಸುವಾಗ ಹೊರಗಡೆಯಿಂದ ಯಾರಿಗೂ ಅಡಿಗೆಯ ಮನೆಗೆ ಬರಲು ಅವಕಾಶವಿರಲಿಲ್ಲ. ಒಳಗೆ ಕೆಲಸ ಮಾಡುತ್ತಿದ್ದವರು ಸಹ ಏನಾದರೂ ಕೈಕಾಲು ತೊಳೆದುಕೊಳ್ಳುವುದಕ್ಕೆ ಹೊರಗೆ ಹೋಗಬೇಕಾಗಿ ಬಂದರೆ ಅವರುಗಳು ಮತ್ತೆ ಸ್ನಾನ ಮಾಡಿ ಬೇರೆಯುಟ್ಟು ಒಳಗಡೆ ಬರುತ್ತಿದ್ದರು. ಬತ್ತ ಕುಟ್ಟುವಾಗ ಹಿಟ್ಟು ಬೀಸುವಾಗ ಮತ್ತು ಅಡಿಗೆ ಮಾಡುವಾಗ ಯಾರೂ ಕೆಮ್ಮಬಾರದು, ಸೀನಬಾರದು, ಯಾವ ಕಾರಣಕ್ಕೂ ಬಾಯಿಯಿಂದ ಉಗುಳಿನ ಹನಿ ಈ ಪದಾರ್ಥದ ಮೇಲೆ ಬೀಳಬಾರದು. ತುಂಬಾ ದಿನ ಇಡಬಲ್ಲ ತಿಂಡಿಗಳನ್ನ ಈ ಎಂಟು ದಿನದೊಳಗೆ ಮಾಡಿ ಪ್ರತ್ಯೇಕವಾಗಿ ಮುಚ್ಚಿಡುತ್ತಿದ್ದರು. ಒಂಬತ್ತನೆಯ ದಿನ ಬಹಳ ಮುಂಚೆ ಬೆಳಗ್ಗೆ ಎದ್ದು ಎಲ್ಲಾ ಹೊಸ ಹೊಸದಾಗಿ ಅಡಿಗೆಗಳನ್ನ ನೈವೇದ್ಯಕ್ಕೆ ತಯಾರಿಸುತ್ತಿದ್ದರು. ಅದಕ್ಕೂ ಸಹ ಹತ್ತಿರದ ಹೊಳೆಯಿಂದ ವಿಶೇಷವಾಗಿ ನೀರನ್ನ ತೆಗೆದುಕೊಂಡು ಬರುತ್ತಿದ್ದರು.</p>
<p>ಬೆಳಿಗ್ಗೆ ಮುಂಚೆ ಹೆಂಗಸರೆಲ್ಲಾ ಎದ್ದು ಸ್ನಾನ ಮಾಡಿ ಹೊಸ ಬಟ್ಟೆಗಳನ್ನು<br />೧೩೨<br /><em>ತಿರುಗಾಟ<br />ತಿರುಗಾಟ</em><br />೧೩೩<br />ಉಟ್ಟುಕೊಂಡು ಅರಿಶಿಣ, ಕುಂಕುಮ, ಹೂವು, ಹಣ್ಣು, ಧೂಪ, ದೀಪಗಳೊಂದಿಗೆ ಹೊಳೆಗೆ ಹೋಗುತ್ತಿದ್ದರು. ಅಲ್ಲಿ ನದಿಯನ್ನ ಗಂಗೆಯನ್ನ ವಿಧಿವತ್ತಾಗಿ ಪೂಜಿಸಿ ಮನೆಯಲ್ಲಿ ನಡೆಯುವ ಈ ಗೌರಿ ಪೂಜೆಗೆ ನೀರನ್ನು ಸ್ವಲ್ಪ ಸಾಲ ಕೊಡು ಎಂದು ಕೇಳಿಕೊಳ್ಳುತ್ತಿದ್ದರು. ಅಲಂಕೃತವಾದ ಕೊಳಗಳಲ್ಲಿ ನೀರನ್ನು ತುಂಬಿಸಿಕೊಂಡು ತಲೆಯ ಮೇಲೆ ಸೊಂಟದ ಮೇಲೆ ಇಟ್ಟುಕೊಂಡು ಹೆಂಗಸರು ಮನೆಗೆ ಹಿಂತಿರುಗುತ್ತಿದ್ದರು.</p>
<p>ಮನೆಗೆ ಬರುವ ವೇಳೆಗೆ ಗಂಡಸರೆಲ್ಲಾ ಒಬ್ಬೊಬ್ಬರಾಗಿ ಸ್ನಾನ ಮಾಡಿ ಹೊಸ ಬಟ್ಟೆಗಳನ್ನು ಉಟ್ಟುಕೊಂಡು ಪೂಜೆಗೆ ಸಿದ್ಧರಾಗುತ್ತಿದ್ದರು. ಅವರಲ್ಲೊಬ್ಬರು ಯಾರಾದರೂ ಹೋಗಿ ಬಸವಣ್ಣನ ದೇವಸ್ಥಾನದಿಂದ ಆರಾಧ್ಯರನ್ನ ಕರೆದುಕೊಂಡು ಮನೆಗೆ ಬಂದಿರುತ್ತಿದ್ದರು. ಹೆಂಗಸರು ನೀರನ್ನ ಮನೆಗೆ ತರುವ ವೇಳೆಗೆ ತಳಿರು ತೋರಣಗಳಿಂದ ಅಲಂಕೃತವಾದ ನಮ್ಮ ಮನೆಯಲ್ಲಿ ಆ ಗಂಗೆಯನ್ನು ಎದುರುಗೊಳ್ಳಲು ಮುಂಬಾಗಿಲಿನಲ್ಲಿ ನಾವೆಲ್ಲ ಸಿದ್ಧವಾಗಿರುತ್ತಿದ್ದೆವು. ಅಲ್ಲಿಂದ ಪ್ರಾರಂಭವಾಗುತ್ತಿತ್ತು ನಮ್ಮ ಮನೆಯ ಗೌರಿ ಪೂಜೆ. ಮಧ್ಯಾಹ್ನ ಒಂದು ಗಂಟೆಯವರೆಗೂ ನಡೆಯುತ್ತಿತ್ತು ಈ ಪೂಜೆ. ಹೊಸ ಮೊರಗಳ ಒಂಬತ್ತು ಬಾಗಿನಗಳಿಗೂ ಪೂಜೆ ನಡೆಯುತ್ತಿತ್ತು. ಆ ಮುಚ್ಚಿದ ಬಾಗಿನಗಳಲ್ಲಿ ಏನೇನಿದೆ ಎಂದು ನೋಡುವ ಕುತೂಹಲ ಚಿಕ್ಕಮಕ್ಕಳಾಗಿದ್ದ ನಮಗೆ ಕಾಡುತ್ತಿತ್ತು. ಆದರೆ ನಾವಾರು ಅವುಗಳನ್ನ ಮುಟ್ಟುವ ಹಾಗಿರಲಿಲ್ಲ. ಎಲ್ಲಾ ಮಡಿ ಮಡಿ.</p>
<p>ಪೂಜೆಯ ಮಧ್ಯೆ ಒಂಬತ್ತು ಮೊರದ ಬಾಗಿನಗಳನ್ನ, ಒಬ್ಬೊಬ್ಬರು ಒಂದೊಂದು ಬಾಗಿನವನ್ನ ಕೈಯಲ್ಲಿ ಹಿಡಿದುಕೊಂಡು ಮನೆಯಿಂದ ಹೊರಗೆ ಒಟ್ಟಿಗೆ ಹೊರಡುತ್ತಿದ್ದರು. ಎಲ್ಲಿಗೆ ಹೋಗುತ್ತಾರೆ ಎಂದು ಕುತೂಹಲದಿಂದ ನಾವು ಮಕ್ಕಳು ಅವರನ್ನ ಹಿಂಬಾಲಿಸುತ್ತಿದ್ದೆವು. ಅವರೆಲ್ಲಾ ಚೌಡಮ್ಮನ ಗುಡಿಗೆ ಹೋಗಿ ಅಲ್ಲಿ ಅವುಗಳನ್ನ ದೇವರ ಮುಂದೆ ಇಟ್ಟು ಚೌಡಮ್ಮನಿಗೆ ಪೂಜೆ ಮಾಡಿಸಿ ದೇವರ ಪ್ರಸಾದವನ್ನ ಆ ಬಾಗಿನಗಳ ಮೇಲೆ ಹಾಕಿಸಿ ಮತ್ತೆ ಅವುಗಳನ್ನ ಮನೆಗೆ ವಾಪಸು ತೆಗೆದುಕೊಂಡು ಬರುತ್ತಿದ್ದರು. ಈ ಮೆರವಣಿಗೆಯಲ್ಲಿ ನಾವೂ ಪಾಲ್ಗೊಳ್ಳುತ್ತಿದ್ದೆವು. ಮನೆಗೆ ಬಂದ ಮೇಲೆ ಪೂಜೆ ಮುಂದುವರೆಯುತ್ತಿತ್ತು. ಪೂಜೆ ನೋಡಲು ಬಂದ ಊರಿನ ಹೆಂಗಸರ ಮಧ್ಯೆ ಯಾರೋ ಒಂಬತ್ತು ಜನ ಮುತ್ತೈದೆಯರನ್ನ ಮನೆಯವರು ಆರಿಸಿಕೊಳ್ಳುತ್ತಿದ್ದರು. ಆ ಒಂಬತ್ತು ಮುತ್ತೈದೆಯರನ್ನ ದೇವರ ಮುಂದೆ ಕೂರಿಸಿ ದೇವರಿಗೆ ಪೂಜೆ ಮಾಡಿದಂತೆಯೇ ಸಾಂಗವಾಗಿ ಅವರಿಗೂ ಪೂಜೆ ಮಾಡುತ್ತಿದ್ದರು. ಹೆಣ್ಣು ಮಕ್ಕಳು ಏನೇನೋ ಹಾಡುಗಳನ್ನು ಹೇಳುತ್ತಿದ್ದರು.</p>
<p>ಈ ಬಗೆಯ ಹಾಡುಗಳನ್ನ ಹಾಡುವುದಕ್ಕೆ ಹಳ್ಳಿಯ ಕೆಲವು ಹಿರಿಯ ಹೆಂಗಸರಿಗೆ ಮಾತ್ರ ಗೊತ್ತಿತ್ತು. ಹಸೆಮಣೆಗೆ ಕರೆತರುವಾಗ ಒಂದು ಹಾಡು, ಅರಿಶಿಣ ಕುಂಕುಮ<br />ಹಚ್ಚುವಾಗ ಒಂದು ಹಾಡು, ಗಂಧ ಹಚ್ಚುವಾಗ ಒಂದು ಹಾಡು, ಹೂ ಮುಡಿಸುವಾಗ ಒಂದು ಹಾಡು, ಆರತಿ ಎತ್ತುವಾಗ ಒಂದು ಹಾಡು, ಬಾಗಿನ ಕೊಡುವಾಗ ಇನ್ನೊಂದು ಹಾಡು. ಈ ಹಾಡುಗಳನ್ನ ಬಲ್ಲ ಹಳ್ಳಿಯ ಹೆಂಗಸರು ಒಂದು ತರಹ ಪೈಪೋಟಿಯ ಮೇಲೆ ಹಾಡುತ್ತಿದ್ದಾರೇನೋ ಅನ್ನುವಷ್ಟರ ಮಟ್ಟಿಗೆ ಸಂತೋಷದಿಂದ ತಮಗೆ ಗೊತ್ತಿರುವ ರಾಗದಲ್ಲಿ ಅವುಗಳನ್ನ ಹಾಡುತ್ತಿದ್ದರು. ''ಇವುಗಳಿಗೆ ಸಂಪ್ರದಾಯದ ಹಾಡುಗಳು ಅಂತ ಹೇಳುತ್ತಾರೆ. ಈಗಿನ ಕಾಲದಲ್ಲಿ ಇಂತಹ ಹಾಡುಗಳನ್ನ ಹಾಡುವವರು ಕಡಿಮೆಯಾಗುತ್ತಿದ್ದಾರೆ, ಕೇಳುವವರ ಆಸಕ್ತಿಯೂ ಕಡಿಮೆಯಾಗುತ್ತಾ ಹೋಗುತ್ತಿದೆ. ಇವೆಲ್ಲಾ ಮರೆತು ಹೋಗಿ ನಶಿಸಿಹೋಗುವುದಕ್ಕೆ ಮುಂಚೆ ಎಲ್ಲಾ ಟೇಪ್‍ರೆಕಾರ್ಡ್ ಮಾಡ್ಕೊಬೇಕು'' ಅಂತ ನಮ್ಮ ಹನುಮಣ್ಣ ಆಗಾಗ್ಗೆ ಹೇಳುತ್ತಿದ್ದ.</p>
<p>ಮನೆ ಮಂದಿಯೆಲ್ಲಾ ಆ ಬಾಗೀನ ತೆಗೆದುಕೊಂಡ ಒಂಬತ್ತು ಜನ ಮುತ್ತೈದೆಯರಿಗೆ ಒಟ್ಟಿಗೆ ನಮಸ್ಕಾರ ಮಾಡುತ್ತಿದ್ದೆವು. ಮಹಾಮಂಗಳಾರತಿ ಸಮಯದಲ್ಲಿ ಯಾರು ಗಂಟೆ ಬಡಿಯಬೇಕು, ಯಾರು ಜಾಗಟೆ ಬಾರಿಸಬೇಕು, ಯಾರು ಶಂಖ ಊದಬೇಕು ಎಂಬುದರಲ್ಲಿ ಮಕ್ಕಳಲ್ಲಿ ನಮಗೆ ಪೈಪೋಟಿಯೋ ಪೈಪೋಟಿ. ಬಗೆ ಬಗೆಯ ಆರತಿಗಳು. ಮಂಗಳಾರತಿ ಆದ ಮೇಲೆ ದೇವರಿಗೆ ನಮಸ್ಕಾರ ಮಾಡಿ ಪೂಜೆ ಮುಗಿಯಿತು ಎಂದ ಮೇಲೆ ಊಟಕ್ಕೆ ಸಿದ್ಧತೆ. ಮನೆ ತುಂಬಾ ಎಲ್ಲಾ ಕೋಣೆಗಳಲ್ಲೂ ಎಲೆ ಹಾಕಿ ಎಲ್ಲರಿಗೂ ಒಟ್ಟಿಗೆ ಊಟ ಮಾಡುವಂತೆ ಏರ್ಪಾಟು ಮಾಡುತ್ತಿದ್ದರು. ಬಡಿಸುತ್ತಿದ್ದವರೆಲ್ಲಾ ಮನೆಯ ಹೆಂಗಸರು. ಊಟ ಎಲ್ಲಾ ಮುಗಿದ ಮೇಲೆ ಎಲ್ಲರಿಗೂ ಫಲತಾಂಬೂಲ ಕೊಟ್ಟು ಕಳಿಸುತ್ತಿದ್ದರು.</p>
<p>* * *</p>
<h೬>
<p><strong> </strong>ನಾವು ಏರ್‍ಪೋರ್ಟ್ ಬಿಟ್ಟಾಗ ರಾತ್ರಿ ಸುಮಾರು ೧೧:೦೦ ಗಂಟೆ. ಏಕೋ ಏನೋ ಗೊತ್ತಿಲ್ಲ. ವಿದೇಶಕ್ಕೆ ಹೋಗುವ ಈ ವಿಮಾನಗಳೆಲ್ಲಾ ಬೆಂಗಳೂರಿನಿಂದ ಹೊರಡುವುದು ಸಾಮಾನ್ಯವಾಗಿ ಮಧ್ಯರಾತ್ರಿ ಕಳೆದ ಮೇಲೇನೆ. ಹಾಗೆಯೇ ಬೆಂಗಳೂರಿಗೆ ಬಂದು ಸೇರುವ ವಿಮಾನಗಳೂ ಮಧ್ಯರಾತ್ರಿಯ ವೇಳೆಯಲ್ಲೆ. ಹಗಲೆಲ್ಲಾ ಕೆಲಸ ಮುಗಿಸಿಕೊಂಡು ಬೆಂಗಳೂರಿನಂಥ ಮುಖ್ಯ ನಗರಗಳಿಂದ ರಾಜ್ಯದ ಮೂಲೆಮೂಲೆಗಳಲ್ಲಿರುವ ಹಲವು ಪ್ರಮುಖ ನಗರಗಳಿಗೆ ಹೋಗುವ ಬಸ್ಸುಗಳು ಸಹ ಹೀಗೇ ರಾತ್ರಿನೇ ಹೊರಡುತ್ತದೆಯಲ್ಲವೇ. ಇರಲಿ, ಬೆಂಗಳೂರು ಅಂತರರಾಷ್ಟ್ರೀಯ ವಿಮಾನ ನಿಲ್ದಾಣಕ್ಕೆ ಹೋಗಿ ಹೋಗುವವರನ್ನ ಬೀಳ್ಕೊಟ್ಟು, ಹಾಗೇ ಸುಮಾರು ಹನ್ನೊಂದು ಗಂಟೆ ವೇಳೆಗೆ, ಮೈಸೂರಿನ ಕಡೆ ನಮ್ಮ ಟ್ಯಾಕ್ಸಿ ಕಾರು ಹೊರಟಿತು. ಕಾರಿನಲ್ಲಿ ಇದ್ದಿದ್ದು ನಾವಿಬ್ಬರೇ. ಅಲ್ಲೇ ವಿಮಾನ ನಿಲ್ದಾಣದಲ್ಲೇ</p>
</h೬>
<p>೧೩೪<br /><em>ತಿರುಗಾಟ<br />ತಿರುಗಾಟ</em><br />೧೩೫</p>
<p><h೬>ಒಂದೊಂದು ಲೋಟ ಬಿಸಿ ಬಿಸಿ ಕಾಫಿ ಹಾಕಿ ನಾವು ಮೈಸೂರಿನ ಕಡೆ ಹೊರಟಿದ್ದೆವು. ಬೆಂಗಳೂರು ನಗರ ಬಿಡುವ ತನಕ ಜನಸಂಚಾರ, ವಾಹನ ಸಂಚಾರ ಸಾಕಷ್ಟು ಇದ್ದೇ ಇತ್ತು. ನಗರ ಜೀವನ ಅಂದರೆ ಹಾಗೇ; ಪಾಪ, ಹಗಲೂ ರಾತ್ರಿ ದುಡಿಯುವವರೇ ಹೆಚ್ಚು. ಕೆಲವರದು ಹಗಲಿನ ಪಾಳಿಯಾದರೆ, ಕೆಲವರದು ರಾತ್ರಿಯ ಪಾಳಿ. ಜನ ಮತ್ತು ವಾಹನಗಳು ಓಡಾಡುತ್ತಲೇ ಇದ್ದವು. ಆದರೆ, ಊರಿಂದ ಹೊರಗೆ ಬರಬಂದಮೇಲೆ ರಸ್ತೆಗಳೆಲ್ಲಾ ಖಾಲಿ ಖಾಲಿಯಾಗಿದ್ದು, ಆಗೊಮ್ಮೆ ಈಗೊಮ್ಮೆ ನಮ್ಮ ಹಿಂದೆ, ನಮ್ಮ ಮುಂದೆ, ನಮ್ಮ ಎದುರಾಗಿ ಒಂದೋ ಎರಡೋ ವಾಹನಗಳು ಬರುತ್ತಾ ಇದ್ದವು. ಸ್ವಲ್ಪ ದೂರ ಪ್ರಯಾಣ ಮಾಡಿದ ಮೇಲೆ, ಕಗ್ಗತ್ತಲೊಳಗೆ ನುಗ್ಗಿ ನಮ್ಮ ಕಾರೊಂದೇ ಹೋಗುತ್ತಿದೆಯೇನೋ ಅನ್ನುವ ಹಾಗೆ ನಾವು ಪ್ರಯಾಣ ಮಾಡತೊಡಗಿದೆವು. ಇದೆಲ್ಲಾ ನನಗೆ ಅಭ್ಯಾಸವಿದ್ದರೂ, ಈ ರಾತ್ರಿ ಪ್ರಯಾಣದಲ್ಲಿ ಡ್ರೈವ್ ಮಾಡುತ್ತಿದ್ದ ನನಗೆಲ್ಲಿ ನಿದ್ದೆ ಬಂದುಬಿಡುತ್ತೋ ಎಂಬ ಭಯ ಇರಬೇಕು, ಹಿಂದಿನ ಸೀಟಿನಲ್ಲಿ ಕುಳಿತಿದ್ದ ಮೈಸೂರಿನ ನಂಜಪ್ಪನವರು ಅದು ಇದು ಮಾತಾಡೋದಕ್ಕೆ ಪ್ರಯತ್ನಿಸುತ್ತಿದ್ದರು. ಅವರ ಹೆಂಡತಿಯನ್ನೇ ನಾವು ಬೆಂಗಳೂರು ವಿಮಾನ ನಿಲ್ದಾಣದಿಂದ ಅಮೆರಿಕಾಕ್ಕೆ ಕಳಿಸಿ ವಾಪಸ್ಸು ಬರುತ್ತಾ ಇದ್ದದ್ದು.ದಾರಿಯಲ್ಲಿ ಬರುವಾಗ ಮದ್ದೂರು ದಾಟಿದ ಮೇಲೆ, ಬೀದಿದೀಪಗಳ ಸ್ವಲ್ಪ ಬೆಳಕು ಇರುವ ಒಂದು ಜಾಗದಲ್ಲಿ ನಮ್ಮ ಕಾರು ಹೋಗುತ್ತಿದ್ದಾಗ, ಯಾರೋ ರಸ್ತೆಗೆ ಅಡ್ಡ ನಿಂತು ಕೈತೋರಿಸಿ, 'ಕಾರು ನಿಲ್ಲಿಸಿ'- ಎಂದು ಸಂಜ್ಞೆ ಮಾಡುವಂತೆ ತೋರಿತು. ನಿಲ್ಲಿಸದೆ, ನಾನು ಆ ವ್ಯಕ್ತಿಯನ್ನು ಬಳಸಿಕೊಂಡು ಕಾರನ್ನು ನಡೆಸಿಕೊಂಡು ಸ್ವಲ್ಪ ದೂರ ಹೋದೆ. ಹಿಂದಿನ ಸೀಟಿನಲ್ಲಿದ್ದ ನಂಜಪ್ಪನವರು ''ಸ್ವಲ್ಪ ಕಾರು ನಿಲ್ಲಿಸು, ಯಾರೋ ತೊಂದರೆಗೆ ಸಿಕ್ಕುಹಾಕಿಕೊಂಡಿರಬೇಕು. ಏನು ವಿಚಾರಿಸಿಕೊಂಡು ಮುಂದೆ ಹೋಗೋಣ''- ಅಂತ ಅಂದರು.</p>
<p>ಹೀಗೆ ನಡುರಾತ್ರಿಯಲ್ಲಿ ಮಾರ್ಗಮಧ್ಯೆ ಕೈತೋರಿಸಿದವರಿಗೆಲ್ಲ ಕಾರು ನಿಲ್ಲಿಸಿ ವಿಚಾರಿಸುವುದು ಕ್ಷೇಮಕರ ಅಲ್ಲ- ಅಂತ ನನಗೆ ಅನುಭವದಿಂದ ಗೊತ್ತಿತ್ತು. ಆ ರೀತಿ, ಕೈತೋರಿಸಿದವರಿಗೆಲ್ಲ ಕಾರು ನಿಲ್ಲಿಸಬಾರದೆಂಬ ಒಂದು ನಿಯಮವನ್ನೂ ನಮ್ಮ ಟ್ಯಾಕ್ಸಿ ಕಂಪನಿಯವರು ಹಾಕಿಕೊಂಡಿದ್ದರು. ಆದರೂ ಟ್ಯಾಕ್ಸಿ ಗೊತ್ತುಮಾಡಿಕೊಂಡವರ ಮರ್ಜಿಯನ್ನು ಅನುಸರಿಸಿ ನಡೆಯುವುದೇ ನಮ್ಮ ಧರ್ಮ. ಇರಲಿ, ಏನು ವಿಷಯ ನೋಡೋಣ- ಅಂತ ನಾನು ಕಾರನ್ನು ನಿಲ್ಲಿಸಿ, ರಿವರ್ಸ್‍ನಲ್ಲಿಯೇ ಹಿಂದೆ ಹಿಂದಕ್ಕೆ ಅದನ್ನು ತಂದೆ. ಕೈ ತೋರಿಸಿದ ವ್ಯಕ್ತಿಯ ಹತ್ತಿರ ಕಾರು ಬಂದು ನಿಂತಿತು.</p>
<p>''ಸಾರ್! ಸಾರ್! ದಯವಿಟ್ಟು ನನಗೆ ಸಹಾಯ ಮಾಡಿ! ನಾನು ತುಂಬಾ<br />ತೊಂದರೆಯಲ್ಲಿ ಸಿಕ್ಕಿಹಾಕಿಕೊಂಡಿದ್ದೀನಿ. ಮೈಸೂರಿಗೆ ನನಗೊಂದು ಡ್ರಾಪ್ ಕೊಡಿ ಸಾರ್, ಪ್ಲೀಸ್!''- ಎಂದು ಅಂಗಲಾಚಿದಳು ರಸ್ತೆಯ ಪಕ್ಕದಲ್ಲಿ ನಿಂತಿದ್ದ ಆ ಹೆಂಗಸು.</p>
<p>ಕಾರಿನ ಕಿಟಕಿಯ ಗಾಜನ್ನ ಕೆಳಗೆ ಮಾಡಿ ಹೊರ ನೋಡಿದೆ. ಸುಮಾರು ಇಪ್ಪತ್ತು ಇಪ್ಪತ್ತೈದು ವರ್ಷದ ಸಾಮಾನ್ಯ ಎತ್ತರದ ಹುಡುಗಿ ಅವಳು. ಆ ಕತ್ತಲ ಮಸುಕು-ಮುಸುಕು ಬೆಳಕಿನಲ್ಲೂ ಎದ್ದು ಕಾಣುತ್ತಿತ್ತು- ಅವಳು ಮುಖಕ್ಕೆ ಅಲಂಕಾರ ಮಾಡಿಕೊಂಡಿದ್ದುದು, ತಲೆಗೂದಲನ್ನು ಚೆನ್ನಾಗಿ ಸಿಂಗರಿಸಿಕೊಂಡದ್ದು. ಕಣ್ಣಗಳಲ್ಲಿ ದೈನ್ಯಭಾವನೆ ತುಂಬಿತ್ತು. ಒಳ್ಳೆಯ ಸೀರೆಯನ್ನೇ ಉಟ್ಟುಕೊಂಡು, ಹಣೆಗೆ ಕುಂಕುಮ ಇಟ್ಟುಕೊಂಡು, ಸ್ವಲ್ಪ ಹೂ ಮುಡಿದುಕೊಂಡು, ಸೆರಗಿನ ತುದಿಯಿಂದ ಕಣ್ಣೊರಸಿಕೊಳ್ಳುತ್ತಾ, ''ಸಾರ್, ಸಾರ್! ಸ್ವಲ್ಪ ಹೆಲ್ಪ್ ಮಾಡಿ!''- ಅಂತ ಬೇಡಿಕೊಳ್ಳುತ್ತಿದ್ದ ಈ ಹೆಂಗಸನ್ನ ಕಂಡು, ನನಗಿಂತ ಹೆಚ್ಚಾಗಿ ನಂಜಪ್ಪನವರಿಗೇ ಮನಕರಗಿತು.</p>
<p>''ಏನಮ್ಮ ನಿನಗೇನಾಗಿದೆ? ಏನು ಸಹಾಯ ಬೇಕು?''- ಅಂತ ನಂಜಪ್ಪ ಕೇಳಿದರು.</p>
<p>''ಮೈಸೂರು ತನಕ ನನಗೆ ಒಂದು ಡ್ರಾಪ್ ಕೊಡಿ ಸಾರ್, ನನ್ನ ಮರ್ಯಾದೆ ಉಳಿಸಿ. ಅಲ್ನೋಡಿ, ಆ ನಾಲ್ಕು ಜನ ನನ್ನ ಮಾನಭಂಗ ಮಾಡೋದಕ್ಕೆ ಹೊಂಚು ಹಾಕುತ್ತಿದ್ದಾರೆ. ಅವರಿಂದ ನನ್ನನ್ನು ಉಳಿಸಿ, ಸಾರ್....''- ಅಂತ ಒಂದೇ ಉಸಿರಲ್ಲಿ ಆ ಹುಡುಗಿ ಬಡಬಡಿಸಿದಳು.</p>
<p>ನಾನು ನಂಜಪ್ಪನವರಿಗೆ ಹೇಳಿದೆ: ''ಸಾರ್, ನಾವು ಸುಮ್ಮನೆ ಹೋಗೋಣ, ನಿಮಗೆ ಇದು ಹೊಸದಿರಬಹುದು. ಹೀಗೆ ಕಾರು ನಿಲ್ಲಿಸಿ ಡ್ರಾಪ್ ಕೇಳೋ ಗಿರಾಕಿಗಳು ನಮಗಂತೂ ಕಾಮನ್ನು. ಇಷ್ಟು ರಾತ್ರಿ ಹೀಗೆ ಇಂಥವರನ್ನ ಕಾರಿಗೆ ಹತ್ತಿಸಿಕೊಳ್ಳೋದು ಒಳ್ಳೆಯದಲ್ಲ. ಸುಮ್ಮನೆ ಹೋಗೋಣ ಬನ್ನಿ''- ಅಂತ ಹೇಳಿ ನಾನು ಕಾರ್‍ನ ಗೇರ್ ಚೇಂಜ್ ಮಾಡಿ, ಮುಂದೆ ಹೊರಡಲು ಉದ್ಯುಕ್ತನಾದೆ.</p>
<p>ಆಗ ಅವಳು, ''ಸಾರ್! ಸಾರ್! ನನ್ನ ಮಾತನ್ನ ನಂಬಿ. ನಿಜವಾಗಲೂ ನಾನು ತುಂಬಾ ತೊಂದರೆಗೆ ಸಿಕ್ಕಿಹಾಕಿಕೊಂಡಿದ್ದೀನಿ. ನೀವು ನನ್ನನ್ನು ಇಲ್ಲೇ ಬಿಟ್ಟು ಹೋದರೆ, ಇನ್ನು ಸ್ವಲ್ಪ ಹೊತ್ತಲ್ಲೇ ಅವರು ಬಂದು, ನನ್ನ ಮೇಲೆ ಅತ್ಯಾಚಾರ ಮಾಡುತ್ತಾರೆ. ನನ್ನ ಮಾನ ಉಳಿಸಿ. ನಿಮ್ಮ ಮನೆ ಹುಡುಗೀನೇ ಅಂತ ಅಂದ್ಕೊಳ್ಳಿ ಪ್ಲೀಸ್.. ಪ್ಲೀಸ್ .. ನನ್ನ ಇಲ್ಲಿ ಬಿಟ್ಟುಹೋಗಬೇಡಿ ಸಾರ್''- ಅಂತ ಮತ್ತೆ ಅವಳು ಅಂಗಲಾಚಲು ಪ್ರಾರಂಭಿಸಿದಳು.</p>
<p>ನಂಜಪ್ಪನವರು ಮಾತನಾಡುವುದಕ್ಕಿಂತ ಮುಂಚೆ ನಾನೇ ಅವಳಿಗೆ ಹೇಳಿದೆ. ''ನೋಡಮ್ಮ, ನೀನು ಯಾರೋ ನಮಗೆ ಗೊತ್ತಿಲ್ಲ. ಹೆಂಗಸು. ಅರ್ಧರಾತ್ರಿ ಬೇರೆ.</p>
</h೬>
<p>೧೩೬<br /><em>ತಿರುಗಾಟ<br />ತಿರುಗಾಟ</em><br />೧೩೭</p>
<p><h೬>ನೀನು ಏನೇನೋ ಕಥೆ ಹೇಳ್ತೀದ್ದೀಯಾ. ಅದನ್ನ ನಂಬಿ, ನಿನ್ನಂಥವರನ್ನ ಈ ರೀತಿ ಪಿಕ್‍ಅಪ್ ಮಾಡಿಕೊಂಡು, ಕರೆದುಕೊಂಡು ಹೋದರೆ ಏನೇನು ಆಗಬಹುದು ಗೊತ್ತೇನು?''ಹೀಗೆ ಹೇಳಿ, ನಾನು ನಂಜಪ್ಪನವರ ಕಡೆಗೆ ತಿರುಗಿ, ''ಸಾರ್! ಈ ಉಸಾಬರಿಯಲ್ಲ ನಮಗೆ ಯಾಕೆ ಬೇಕು? ಇದು ಸುತಾರಾಂ ಬೇಡ. ನಾವು ಈ ರೀತಿ ಕಾರು ನಿಲ್ಲಿಸಿದ್ದೇ ತಪ್ಪು. ಅಪಾಯ ಕೂಡ. ಬೇಗ ಇಲ್ಲಿಂದ ಹೋಗೋಣ ಬನ್ನಿ''- ಅಂತ ಹೇಳಿದೆ.</p>
<p>ನಾನು ಕಾರ್ ಸ್ಟಾರ್ಟ್ ಮಾಡೇ ಇಟ್ಟುಕೊಂಡಿದ್ದು ಮತ್ತು ಇಂಜಿನನ್ನ ರನ್ನಿಂಗ್ ಕಂಡೀಶನ್‍ನಲ್ಲೇ ಇಟ್ಟುಕೊಂಡದ್ದು ಆ ಕಾರಣಕ್ಕೇನೇ. ಸಿನಿಮಾದಲ್ಲೇನು, ನಿಜ ಜೀವನದಲ್ಲೂ ಸಹ, ಎಂತೆಂಥ ಒಳ್ಳೊಳ್ಳೆ ಗಾಡಿಗಳೇ ಆಗಲಿ, ಇಂಥ ಟೈಮಲ್ಲೇ ಕಾರ್‍ಗಳು ಕೈಕೊಡೋದು; ಇಂಜಿನ್ನು ಸ್ಟಾಪ್ ಆಗಿ ಬಿಡೋದು. ಆಮೇಲೆ ಏನೇನೋ ತಾಪತ್ರಯ ಇತ್ಯಾದಿಗಳಿಗೆ ಒಳಗಾಗೋದು. ಅದಕ್ಕೇನೆ, ನಾವು ಟ್ಯಾಕ್ಸಿ ಡ್ರೈವರುಗಳು ಏನೇ ಆದರೂ, ಯಾವುದಾದರೂ ಕಾರಣಕ್ಕೆ ಕಾರನ್ನ ಸ್ವಲ್ಪ ನಿಲ್ಲಿಸಿದ್ದರೂ, ಇಂಜಿನ್‍ನ್ನು ಮಾತ್ರಾ ಆಫ್ ಮಾಡಿರೋದಿಲ್ಲ.</p>
<p>ಚೆನ್ನಾಗಿ ಏನೇನನ್ನೋ ತಿಂದು, ನೀರನ್ನೋ ಬೀರನ್ನೋ ಸಖತ್ ಆಗಿ ಸೇವಿಸಿ, ಕಾರ್ ಹತ್ತುವುದಕ್ಕೆ ಮುಂಚೆ ಟಾಯಿಲಟ್‍ಗೆ ಹೋಗಿ ಬರದೆ, ಅವಸರವಾಗಿ ಬಂದ ಟ್ಯಾಕ್ಸಿ ಪ್ರಯಾಣಿಕರದೂ ಇದೇ ಗೋಳು. ''ಸ್ವಲ್ಪ ನಿಲ್ಲಿಸ್ತೀಯಾ, ಸ್ವಲ್ಪ ಅವಸರ!''- ಅಂತ ಕಾರು ಕಾಡಿನ ಮಧ್ಯೆ ಹೋಗುತ್ತಾ ಇದ್ದಾಗ ಹೇಳಿಬಿಡ್ತಾರೆ. ಮರಗಳು ಪೊದೆಗಳು ಇರುವ, ಜನ ಸಂಚಾರ ಅಷ್ಟಾಗಿ ಇಲ್ಲದ ಕಡೆ ಇವರ ಜಲಬಾಧೆಗಾಗಿ ಕಾರನ್ನ ನಿಲ್ಲಿಸ ಬೇಕಾಗುತ್ತೆ. ಆವಾಗಲೂ ಹೀಗೇನೇ, ಇಂಜಿನ್‍ನ್ನು ಮಾತ್ರಾ ಆಫ್ ಮಾಡಿರೋದಿಲ್ಲ.</p>
<p>ಹಾಗೆ ಮಾಡದೇ, ಇಂಜಿನ್ನನ್ನ ಆಫ್ ಮಾಡಿ, ಸಖತ್ ಲಾಟರಿ ಹೊಡೆದ, ಬೇ ಜಾನ್ ಒದೆ ತಿಂದ ನಮ್ಮ ಪೆದ್ದ ಗಿರಿಯಪ್ಪನ ನಾಗರಹೊಳೆ ಟ್ಯಾಕ್ಸಿಟ್ರಿಪ್ಪಿನ ಕಥೇನ ನಿಮಗೆ ''ಈಗಾಗಲೇ ಹೇಳಿದೀನಿ ಏನು? ಇಲ್ಲವಾ? ಹಾಗಾದರೆ, ಕೇಳಿ:</p>
<p>* * *</p>
<p>ನಮ್ಮ ಟ್ರಾವಲ್ ಏಜೆನ್ಸಿಯ ಟ್ಯಾಕ್ಸಿ ಡ್ರೈವರ್‍ಗಳ ಪೈಕಿ ಗೆಳೆಯ ಗಿರಿಯಪ್ಪನೇ ಒಳ್ಳೆಯ ಮೆಕ್ಯಾನಿಕ್. ನಮ್ಮ ಕಂಪನಿ ಟ್ಯಾಕ್ಸಿಗಳಲ್ಲಿ ಯಾವುದಾದರೂ ಕಾರಿಗೆ ಅಲ್ಪ ಸ್ವಲ್ಪ ರಿಪೇರಿ ಮಾಡಬೇಕು ಅಂದರೆ, ನಾವು ನಾವೇ ಮಾಡಿಕೊಳ್ತಾ ಇದ್ದಿವಿ. ''ಸ್ವಲ್ಪ ನೋಡಪ್ಪ ಏನೋ ತೊಂದರೆ ಇದೆ, ಗೊತ್ತಾಗ್‍ತಿಲ್ಲ'' ಅಂದಾಗ, ಗಿರಿಯಪ್ಪ ಏನು ಫಾಲ್ಟು ಅಂತ ಕಂಡುಹಿಡಿದು, ಬೇಗ ರಿಪೇರಿ ಮಾಡಿಬಿಡುತ್ತಾನೆ- ಅನ್ನೋ ನಂಬಿಕೆನೂ ನಮಗೆಲ್ಲಾ ಇತ್ತು. ಅವನ ಆತ್ಮವಿಶ್ವಾಸಕ್ಕೆ ನಾವು ಬೆರಗಾಗಿದ್ದೆವು. ಆದರೆ ಈ<br />ಭಂಡ ಧೈರ್ಯವೇ ಅವನಿಗೆ ಒಂದು ದಿನ ಮುಳುವಾಗುತ್ತೆ ಅಂತ ನಮಗ್ಯಾರಿಗೂ ಅನ್ನಿಸಿರಲಿಲ್ಲ.</p>
<p>''ನಾಗರಹೊಳೆ ಟ್ರಿಪ್ಪಿಗೆ ಒಂದು ಟ್ಯಾಕ್ಸಿ ಬೇಕು''- ಅಂತ ಯಾರೋ ಹಳ್ಳಿಯವರು ನಮ್ಮ ಟ್ಯಾಕ್ಸಿ ಕಂಪನಿಗೆ ಕೇಳಿದಾಗ, ''ನಮ್ಮ ಹತ್ತಿರ ಯಾವುದೂ ಕಾರು ಈಗ ಇಲ್ಲಾ''- ಅಂತಾನೇ ನಮ್ಮ ಟ್ಯಾಕ್ಸಿ ಕಂಪನಿ ಮ್ಯಾನೇಜರ್ ಹೇಳಿದ್ರಂತೆ. ಯಾಕೆ ಅಂದರೆ, ಎಲ್ಲಾ ಕಾರುಗಳು ಬೇರೆ ಬೇರೆ ಟ್ರಿಪ್ಪಿಗೆ ಹೋಗಿ, ಒಂದೇ ಒಂದು ಕಾರು ಉಳಿದಿತ್ತು. ಅದು ಸ್ವಲ್ಪ ಪ್ರಾಬ್ಲಮ್ ಕಾರು ಅಂತ ನಮಗೆಲ್ಲಾ ಗೊತ್ತಿತ್ತು; ಮ್ಯಾನೇಜರ್‍ಗೂ ಗೊತ್ತಿತ್ತು. ''ಆದರೂ ಪರವಾಗಿಲ್ಲ ನಾನು ನಿಭಾಯಿಸುತ್ತೀನಿ''- ಅಂತ ಡ್ರೈವರ್ ಗಿರಿಯಪ್ಪ ಆ ಕಾರನ್ನೇ ತಗೊಂಡು ಆ ನಾಗರಹೊಳೆ ಟ್ರಿಪ್ಪಿಗೆ ಹೋದ.</p>
<p>ಹೋಗಬೇಕಾದರೆ ಏನೂ ತೊಂದರೆ ಆಗಲಿಲ್ವಂತೆ. ಎಲ್ಲಾ ಸಲೀಸಾಗೆ ಇತ್ತಂತೆ. ಆ ಕಾಡು ಪ್ರದೇಶದಲ್ಲಿ ಆನೆ, ಹುಲಿ, ಕರಡಿ ಹೀಗೆ ಕಾಡು ಪ್ರಾಣಿಗಳನ್ನ ನೋಡಿ ಬರೋದಕ್ಕೇನೇ ಅಲ್ಲಿ ವ್ಯವಸ್ಥೆ ಮಾಡಿದ್ದಾರೆ. ಆದರೆ ಅರಣ್ಯ ಇಲಾಖೆಯವರು ಈ ಪ್ರವಾಸಿಗರಿಗೆ ತೊಂದರೆಯಾಗದೇ ಇರಲಿ, ಅಂತ ಕೆಲವು ನಿಯಮಗಳನ್ನೂ ಹಾಕಿದ್ದಾರೆ: ಸರ್ಕಾರದವರು 'ಹೋಗಬಹುದು'- ಅಂತ ಹೇಳೋ ರಸ್ತೆನಲ್ಲೇ ಅಲ್ಲಿ ಓಡಾಡಬೇಕು. ಎಲ್ಲೆಲ್ಲೋ ಕಾಡೊಳಗೆ ನುಗ್ಗಿ ಕಾರು ತಗೊಂಡು ಹೋಗಬಾರದು, ನಿಲ್ಲಿಸಬಾರದು. ಎಲ್ಲಿ 'ನಿಲ್ಲಿಸಬಹುದು' ಅಂತ ಗುರುತು ಮಾಡಿದ್ದಾರೋ ಅಲ್ಲಿ ಮಾತ್ರ ನಿಲ್ಲಿಸಿ, ಸ್ವಲ್ಪ ಕಾಲ ಇರಬಹುದು. ತಿಂಡಿ ತೀರ್ಥ ತಿನ್ನಲು, ಪಿಕ್ನಿಕ್ ಮಾಡಲು ಗೊತ್ತಾದ ಸ್ಠಳಗಳನ್ನು ಅರಣ್ಯ ಇಲಾಖೆಯವರೇ ಗುರುತಿಸಿರುತ್ತಾರೆ. ಅಲ್ಲಿ ನಿಯಮಿತ ಕಾಲಗಳಲ್ಲಿ ನಿಂತಿರಬಹುದು. ಸಾಯಂಕಾಲ ಕತ್ತಲಾಗುವುದರೊಳಗೆ ಕಾಡೊಳಗಿಂದ ಹೊರಗಡೆ ಬಂದು, ಅವರು ಹೇಳೋ ಸುರಕ್ಷಿತವಾದ ಜಾಗಕ್ಕೆ ಬಂದು ತಲುಪಿಬಿಡಬೇಕು. ಹೀಗೆ ಏನೇನೋ ನಿಯಮಗಳನ್ನ ಅವರು ಹಾಕಿದ್ದಾರೆ. ನಾವೂ ಸಹ ಕಟ್ಟುನಿಟ್ಟಾಗಿ ಅವನ್ನು ಪಾಲಿಸಬೇಕು.</p>
<p>ಈ ಗಿರಿಯಪ್ಪ ಕರೆದುಕೊಂಡು ಹೋಗಿದ್ದ ಪಾರ್ಟಿ, ಸ್ವಲ್ಪ ಖಯಾಲಿ ಪಾರ್ಟಿ. ಹಳ್ಳಿ ಜನ ಬೇರೆ. ಮಕ್ಕಳು ಮರಿ ಸೇರು ಪಾವು ಚಟಾಕು- ಎಲ್ಲಾ ಸೇರಿ ಏಳೆಂಟು ಜನರನ್ನ ಆ ಅಂಬಾಸಿಡರ್ ಕಾರಲ್ಲಿ ತುಂಬಿಕೊಂಡು ಹೋಗಿದ್ದ.</p>
<p>ಸಾಯಂಕಾಲದೊಳಗೆ ಅವರು ವಾಪಸ್ಸಾಗಬೇಕಾಗಿತ್ತು. ''ಇನ್ನೊಂದು ಸ್ವಲ್ಪಹೊತ್ತು ಇರೋಣ, ಹೇಗೂ ಬಂದಿದ್ದೀವಿ, ಎಲ್ಲಾ ನೋಡಿಕೊಂಡೇ ಹೋಗೋಣ''- ಅಂತ ಹೆಂಗಸರು ಮಕ್ಕಳು ಅದು ಇದು ಸಬೂಬು ಹೇಳ್ತಾ, ಕಾಡಿನಿಂದ ವಾಪಸ್ಸು ಹೋಗೋದು ಸ್ವಲ್ಪ ಲೇಟಾಯಿತಂತೆ. ಇವರ ಜೊತೆ ಬಂದ</p>
</h೬>
<p>೧೩೮<br /><em>ತಿರುಗಾಟ<br />ತಿರುಗಾಟ</em><br />೧೩೯</p>
<p><h೬>ಬೇರೆ ಬೇರೆ ಕಾರುಗಳೆಲ್ಲಾ ವಾಪಸ್ಸು ಹೋದ ಎಷ್ಟೋ ಹೊತ್ತಿನ ಮೇಲೆ, ಇವರು ಹಿಂತಿರುಗುವುದಕ್ಕೆ ಪ್ರಾರಂಭ ಮಾಡಿದರಂತೆ. ಇವರು ಊಹಿಸಿಕೊಂಡಿದ್ದಕ್ಕಿಂತ ಬೇಗ ಬೇಗ ಕತ್ತಲಾಗೋದಕ್ಕೆ ಪ್ರಾರಂಭವಾಯಿತಂತೆ. ಕಾಡೊಳಗೆ ಬರ್ತಾ ಇದ್ದಾಗ ದಾರಿಯಲ್ಲಿ ಇವರ ಕಾರು ಸ್ವಲ್ಪ ತಕರಾರು ಮಾಡೋದಕ್ಕೆ ಪ್ರಾರಂಭ ಮಾಡಿತಂತೆ. ಆಗಲೇ ಗಿರಿಯಪ್ಪನಿಗೆ ಅನುಮಾನ ಬರೋದಕ್ಕೆ ಪ್ರಾರಂಭ ಆಯಿತಂತೆ. ಸ್ವಲ್ಪ ದೂರ ಬಂದ ಮೇಲೆ ಹಿಂದಿನ ಸೀಟಲ್ಲಿ ಕೂತವರು ಯಾರೋ ಯಾತಕ್ಕೋ ಏನೋ ''ಸ್ವಲ್ಪ ಕಾರು ನಿಲ್ಸು''- ಅಂತ ಹೇಳಿದಕ್ಕೆ ಈ ವೆಂಕಟಪ್ಪ ಕಾರು ನಿಲ್ಲಿಸಿದನಂತೆ. ಏನೋ ಗಡಿಬಿಡಿಯಲ್ಲಿ ಇಂಜಿನ್‍ನ್ನು ಆಫ್ ಮಾಡಿದನಂತೆ. ಆಮೇಲೆ ಕಾರು ಸ್ಟಾರ್ಟ್ ಮಾಡೋಕೆ ಪ್ರಯತ್ನಪಟ್ಟಾಗ ಅದು ಸ್ಟಾರ್ಟೇ ಆಗಲಿಲ್ಲವಂತೆ.ಕಾರಿಂದ ಇಳಿದು ಹೋಗಿ, ಬಾನೆಟ್ ತೆಗೆದು, ಮೇಲಕ್ಕಿಟ್ಟು, ''ಏನು ಪ್ರಾಬ್ಲಮ್ಮು'' ಅಂತ ಟಾರ್ಚ್ ಬೆಳಕಿನಲ್ಲಿ ಹುಡುಕೋದಕ್ಕೆ ಪ್ರಾರಂಭಿಸಿದನಂತೆ. ಸಾಮಾನ್ಯವಾಗಿ ಇಂತಹ ಪ್ರಾಬ್ಲಮ್‍ಗಳಿಗೆಲ್ಲಾ ಏನು ಪರಿಹಾರ ಅಂತ ಗಿರಿಯಪ್ಪನಿಗೆ ಗೊತ್ತಿರುತ್ತಿತ್ತು. ಆದರೆ ಇವತ್ತು ಯಾಕೋ ಅವನ ಅದೃಷ್ಟ ಕೈಕೊಡೋದಕ್ಕೆ ಪ್ರಾರಂಭಿಸಿತು. ''ಏನು ಮಾಡಿದರೂ ಯಾಕೆ ಸ್ಟಾರ್ಟ್ ಆಗುತ್ತಿಲ್ಲ''- ಅಂತ ಕಂಡು ಹಿಡಿಯೋಕೆ ಆಗಲಿಲ್ಲವಂತೆ. ಒಂದು ಸಾರಿ ಇಂಜಿನ್ ಹತ್ತಿರ ಮುಂದೆ ಹೋಗೋದು, ಏನೋ ರಿಪೇರಿ ಮಾಡೋದು, ಮತ್ತೆ ಹಿಂದೆ ಬಂದು ಡೈವರ್ ಸೀಟಲ್ಲಿ ಕುಳಿತುಕೊಂಡು ಸ್ಟಾರ್ಟ್‍ಮಾಡೋಕೆ ಪ್ರಯತ್ನ ಮಾಡೋದು ಹೀಗೆ ಗಿರಿಯಪ್ಪ ಒದ್ದಾಡ್ತಾ ಇದ್ದಾನೆ. ಕಾರೊಳಗೆ ಕುಳಿತಿರೋ ಮಕ್ಕಳು ಅಳೋದಕ್ಕೆ ಪ್ರಾರಂಭಿಸಿವೆ. ಗಂಡಸರು ಹೆಂಗಸರು ತಲೆಗೊಂದು ಮಾತಾಡಿ ಗಿರಿಯಪ್ಪನ ತಲೆ ತಿನ್ನುತ್ತಿದ್ದಾರೆ. ತನ್ನ ಬುದ್ಧಿನೆಲ್ಲಾ ಉಪಯೋಗಿಸಿಕೊಂಡು, ಆ ಕತ್ತಲಲ್ಲೇ ತನ್ನ ಕೈಯಲ್ಲಿರೋ ಟಾರ್ಚ್ ಬೆಳಕಲ್ಲೇ, ರಿಪೇರಿ ಮಾಡೋದಕ್ಕೆ ಪ್ರಯತ್ನ ಮಾಡ್ತಾ ಇದ್ದಾನೆ, ಎಷ್ಟು ಒದ್ದಾಡಿದ್ರೂ ಫಲಕಾರಿ ಆಗ್ತಾಯಿಲ್ಲ. ಆವಾಗ ಕಾರಿಗೆ ಹಿಂದಿನಿಂದ ಏನೋ 'ದಪ್' ಅಂತ ಹೊಡೆದ ಶಬ್ದ ಕೇಳಿಸಿತಂತೆ. ಕಾರು ಸ್ವಲ್ಪ ಮುಂದಕ್ಕೆ ಚಲಿಸಿದಂತಾಯಿತು. ಇಂಜಿನ್ ಹತ್ರ ಇದ್ದ ವೆಂಕಟಪ್ಪ ಓಡಿಬಂದು, ತನ್ನ ಕಾರ್ ಸೀಟಲ್ಲಿ ಕುಳಿತುಕೊಂಡ. ಕೂಗಿದ. ''ಯಾರೂ ಕಾರ್ ಬಾಗಿಲು ತೆಗಿಬೇಡಿ, ಕಿಟಕಿ ಗಾಜನ್ನ ಕೆಳಗೆ ಇಳಿಸಬೇಡಿ, ಮಾತಾಡಬೇಡಿ.''</p>
<p>ಇನ್ನೊಂದು ಸಾರಿ ಕಾರಿನ ಮೇಲೆ ದೊಡ್ಡ ಹೊಡೆತ ಬಿತ್ತಂತೆ. ''ಏನು? ಏನು?''- ಅಂತ ಹೆಂಗಸರು ಮಕ್ಕಳು ಒಟ್ಟಿಗೆ ಕೇಳೋದಕ್ಕೆ, ಕೂಗೋದಕ್ಕೆ ಪ್ರಾರಂಭಿಸಿದರಂತೆ.</p>
<p>ಗಿರಿಯಪ್ಪ ಅವರಿಗೆ ಹೇಳಲೇ ಬೇಕಾಗಿ ಬಂತು. ಯಾವುದೋ ಕಾಡಾನೆ ನಮ್ಮ ಕಾರಿನ ಮೇಲೆ ತನ್ನ ಸೊಂಡಿಲಿನಿಂದ ಹೊಡಿತಾ ಇದೆ- ಅಂತ.</p>
<p>ಹೆಂಗಸರು ಗಂಡಸರು ಗಿರಿಯಪ್ಪನಿಗೆ ಶಾಪ ಹಾಕೋದಕ್ಕೆ ಶುರುಮಾಡಿದರು.<br />''ನಮ್ಮನ್ನ ಮಕ್ಕಳನ್ನ ಕೊಲ್ಲೋದಕ್ಕೇ ನೀನು ಕರೆದುಕೊಂಡು ಬಂದ್ಯಾ? ಈಗ ನಮ್ಮ ಗತಿ ಏನು? ಈ ರಾತ್ರಿಯೆಲ್ಲಾ ಹೀಗೆ ಕಾರು ಇಲ್ಲೇ ಕಾಡಲ್ಲೆ ಉಳಿದುಬಿಟ್ರೆ, ನಾವೆಲ್ಲಾ ಹುಲಿ, ಚಿರತೆ ಪಾಲಾಗುವುದರಲ್ಲಿ ಸಂಶಯವೇ ಇಲ್ಲ. ಅಯ್ಯೋ ದೇವರೆ, ಯಾಕಾದರೂ ಇಲ್ಲಿಗೆ ನಾವು ಬಂದ್ವೋ''- ಅಂತ ಒಬ್ಬಿಬ್ಬರು ಹೆಂಗಸರು ಗೊಳೋ ಅಂತ ಅಳೋದಕ್ಕೆ ಪ್ರಾರಂಭಿಸಿದರಂತೆ. ಕಾರಿಗೆ ಆನೆ ಹೊಡೆಯೋದು ಹಾಗಿರಲಿ, ಕಾರೊಳಗಿದ್ದ ಗಂಡಸರು ಗಿರಿಯಪ್ಪನಿಗೆ ತದಕೋದಕ್ಕೆ ಪ್ರಾರಂಭಿಸಿದರಂತೆ. ಸ್ವಲ್ಪ ಹೊತ್ತಾದ ಮೇಲೆ ಬಂದ ಕಾಡಾನೆ ದೂರ ಹೋಯ್ತು- ಅಂತ ಊಹಿಸಿಕೊಂಡು, ಭಂಡ ಧೈರ್ಯದಿಂದ ಗಿರಿಯಪ್ಪ ಮತ್ತೆ ಕಾರಿನಿಂದ ಹೊರಗೆ ಬಂದನಂತೆ. ದೇವರ ಮೇಲೆ ಭಾರ ಹಾಕಿ, ಮತ್ತೆ ಇಂಜಿನ್ ರಿಪೇರಿ ಮಾಡೋದಕ್ಕೆ ತೊಡಗಿದನಂತೆ. ''ಕಾರಿಂದ ಯಾರೂ ಹೊರಗಡೆ ಇಳಿಯಬೇಡಿ''- ಅಂತ ಕೂಗಿಕೊಂಡೇ ತನ್ನ ಕೆಲಸ ಮುಂದುವರಿಸಿದನಂತೆ.</p>
<p>ಆ ಅರ್ಧಗಂಟೆ ಒಂದು ಯುಗವಾಗಿರಬೇಕು ಕಾರೊಳಗೆ ಇದ್ದವರಿಗೆ. ಬಹುಶಃ ಎಲ್ಲಾ ದೇವರ ಮೇಲೂ ಸಾಕಷ್ಟು ಹರಕೆ ಹೊತ್ತಿರಬೇಕು ಹೆಂಗಸರು, ಗಂಡಸರು. ಯಾರೋ ಒಬ್ಬರ ನಂಬಿಕೆ ಮತ್ತು ಪ್ರಾರ್ಥನೆ ಬಹಳ ಬಲವಾಗಿ ಇದ್ದಿರಬೇಕು. ಕಾರು ಸ್ಟಾರ್ಟ್ ಆಯಿತು. ಸತ್ತೆನೋ ಕೆಟ್ಟೆನೋ- ಅಂತ ಗಿರಿಯಪ್ಪ ಒಂದೇ ಉಸಿರಲ್ಲಿ ಕಾರನ್ನು ಡ್ರೈವ್ ಮಾಡಿಕೊಂಡು ಊರಿಗೆ ಕರೆದುಕೊಂಡು ಬಂದನಂತೆ.</p>
<p>ಊರಿಗೆ ಕರೆದುಕೊಂಡು ಬಂದು ಅವರ ಮನೆ ಹತ್ತಿರ ಕಾರೊಳಗಿದ್ದವರನ್ನೆಲ್ಲಾ ಇಳಿಸಿದ ಮೇಲೆ ಏನಾಯ್ತಂತೆ ಗೊತ್ತಾ? ಹೆಂಗಸರೆಲ್ಲಾ ಮನೆಯೊಳಗಡೆ ಹೋದಮೇಲೆ, ಗಂಡಸರು ಗಿರಿಯಪ್ಪನಿಗೆ ಮತ್ತೆ ಚೆನ್ನಾಗಿ ಥಳಿಸಿದರಂತೆ. ಅವರನ್ನೆಲ್ಲಾ ಅಲ್ಲಿ ಅವರಮನೆ ಮುಂದೆ ಇಳಿಸಿದಾಗ ಈ ಗಿರಿಯಪ್ಪ ತನ್ನ ಕಾರ್ ಇಂಜಿನನ್ನ ಸ್ಟಾರ್ಟಿಂಗ್‍ನಲ್ಲೇ ಇಟ್ಟಿದ್ದನಂತೆ. ಅವರ ಹೊಡೆತದಿಂದ ತಪ್ಪಿಸಿಕೊಂಡು ಪಾರಾಗಿ ಕಾರಲ್ಲಿ ಕುಳಿತುಕೊಂಡು ತನ್ನ ಮನೆ ಕಡೆ ಓಡಿಬಂದನಂತೆ! ದುಡ್ಡನ್ನು ಆಮೇಲೆ ಪಾರ್ಟಿಯಿಂದ ವಸೂಲಿ ಮಾಡಿಕೊಂಡರಾಯಿತು ಹೊಡೆತ ತಪ್ಪಿದರೆ ಸಾಕು ಅಂತ ಓಡಿದನಂತೆ.</p>
<p>* * *</p>
<p>ಇರಲಿ, ನನ್ನ ಮಾತು ಎಲ್ಲಿ ಎಲ್ಲಿಗೋ ಹೋಯಿತು. ಕೈ ತೋರಿಸಿದ ಹುಡುಗೀಗೆ ಡ್ರಾಪ್ ಕೊಟ್ಟ ಕಥೆ ಹೇಳುತ್ತಾ ಇದ್ದೆ ಅಲ್ಲವಾ? ನಾನು ಹೊರಡೋಕೆ ಸಿದ್ಧ ಆದೆ. ಆದರೆ ನಂಜಪ್ಪನವರಿಗೆ ಇದೆಲ್ಲಾ ಅನುಭವ ಇಲ್ಲದ ಮಾತು. ಈಗಿನ್ನೂ ಹೆಂಡತಿನ ಬೀಳ್ಕೊಟ್ಟು ಬಂದ ಗುಂಗಿನಲ್ಲೇ ಇದ್ದರೋ ಏನೋ ಅವರು, ಕಷ್ಟದಲ್ಲಿ ಸಿಕ್ಕಿಹಾಕಿಕೊಂಡಿರೋ ಎಲ್ಲಾ ಹೆಂಗಸರೂ ಒಂದೆ. ನಮ್ಮವರಾದರೇನು ಬೇರೆಯವರಾದರೇನು ಅಸಹಾಯಕರಿಗೆ ಅದರಲ್ಲೂ ಮರ್ಯಾದೆ ಹೋಗುತ್ತೆ ಅಂತ</p>
</h೬>
<p>೧೪೦<br /><em>ತಿರುಗಾಟ<br />ತಿರುಗಾಟ</em><br />೧೪೧</p>
<p><h೬>ಒದ್ದಾಡ್ತಿರೋ ಹೆಂಗಸರಿಗೆ ಕೈಲಾದ ಸಹಾಯ ಮಾಡೋದು ಧರ್ಮ- ಅಂತ ಅವರಿಗೆ ಅನ್ನಿಸುತಾ ಇತ್ತೋ ಏನೋ. ಅದರಲ್ಲಿ ತಪ್ಪಿಲ್ಲ ಅನ್ನಿ. ಆದರೆ ಕಾಲ ದೇಶ ಪರಿಸ್ಥಿತಿ ನೋಡಬೇಕಲ್ಲವೆ? ನನ್ನ ಕಡೆ ತಿರುಗಿ, ''ಸ್ವಲ್ಪ ತಡಿ, ಏನು ಅಂತ ವಿಚಾರಿಸೋಣ''- ಅಂತ ಅವರು ಅಂದರು.ಕಾರಿನಲ್ಲಿ ಇದ್ದ ಇಬ್ಬರಲ್ಲಿ ಒಬ್ಬರಾದರೂ ಸ್ವಲ್ಪ ಸಹಾನುಭೂತಿ ತೋರಿಸುತ್ತಾ ಇದ್ದಾರೆ- ಅಂತ ಆ ಹುಡುಗಿಗೆ ಅನ್ನಿಸಿದಾಗ, ಅವಳು ಅದನ್ನೇ ಒಂದು ಅಸ್ತ್ರವಾಗಿ ಇಟ್ಟುಕೊಂಡು ಅಳೋದಕ್ಕೆ ಶುರುಮಾಡಿದಳು.</p>
<p>ನಂಜಪ್ಪನವರು ಕೇಳಿದರು: ''ಯಾರಮ್ಮ ನೀನು? ನಿನ್ನ ಹೆಸರೇನು? ಎಲ್ಲಿ ವಾಸ ಮಾಡ್ತಾ ಇದ್ದೀಯಾ? ಇಲ್ಲಿಗ್ಯಾಕೆ ಬಂದೆ? ಏನು ನಿನ್ನ ಕಥೆ?''</p>
<p>ನಾನು ನಂಜಪ್ಪನವರಿಗೆ ಹೇಳಿದೆ: ''ಸ್ವಾಮಿ, ಈಗ ಅವಳು ಏನು ಹೇಳುತ್ತಾಳೆ ಅದನ್ನೊದೊಂದನ್ನೂ ನಂಬಬೇಡಿ. ಇಂತಹ ಸಮಯದಲ್ಲಿ ನಿಮಗೆ ನಂಬಿಕೆ ಹುಟ್ಟಿಸೋ ಹಾಗೆ ಏನ್ ಬೇಕಾದರೂ ಕಥೆ ಕಟ್ಟಿ ಹೇಳುವುದರಲ್ಲಿ ಇಂಥವರು ನಿಸ್ಸೀಮರು. ಅವಳ ಹೆಸರು ಕುಲ ಗೋತ್ರ ತಗೊಂಡು ನಮಗೇನಾಗಬೇಕಾಗಿದೆ. ನಮ್ಮ ಪಾಡಿಗೆ ನಾವು ಹೋಗೋಣ.''</p>
<p>ನಂಜಪ್ಪನವರು ಅವಳಿಗೆ ಹೇಳಿದರು ''ನೋಡಮ್ಮ ಈ ರಸ್ತೆಯಲ್ಲಿ ಮೈಸೂರಿಗೆ ಹೋಗೋ ಬಸ್ಸಂತೂ ಈಗ ಇಲ್ಲ. ಆದರೆ ಎಷ್ಟೋ ಕಾರುಗಳು ಆಗೊಮ್ಮೆ ಈಗೊಮ್ಮೆ ಹೋಗ್ತಾ ಇರುತ್ತವೆ. ಯಾರಾದರೂ ಹೆಂಗಸರು ಮಕ್ಕಳು ಇರೋ ಕಾರಲ್ಲಿ ನಿನಗೆ ಜಾಗ ಸಿಕ್ಕರೆ ಅದರಲ್ಲಿ ಹೋಗು. ಹಾಗೆ ಮಾಡಿದರೆ ಅದು ನಿನಗೂ ಒಳ್ಳೆಯದು, ಕರ್ಕೊಂಡು ಹೋಗುವರಿಗೂ ಒಳ್ಳೆಯದು.''</p>
<p>ಅದಕ್ಕೆ ಅವಳು ಅಳುತ್ತಾ ಹೇಳಿದಳು ''ಇಲ್ಲಿ ಓಡಿಬಂದು, ಅರ್ಧಗಂಟೆಯಿಂದ ಕೈ ತೋರಿಸುತ್ತಲೇ ಇದ್ದೀನಿ. ಯಾರೂ ನಿಲ್ಲಿಸಲೇ ಇಲ್ಲ. ನೀವೊಬ್ಬರೇ ನಿಲ್ಲಿಸಿದ್ದು ಪುಣ್ಯಾತ್ಮರು. ದಯವಿಟ್ಟು ಕರೆದುಕೊಂಡು ಹೋಗಿ. ಮೈಸೂರು ತನಕ ಒಂದು ಡ್ರಾಪ್ ಕೊಡಿ.''</p>
<p>ನಾನು ಹೇಳಿದೆ ''ಇದೆಲ್ಲಾ ಹಸಿ ಸುಳ್ಳು. ನಂಜಪ್ಪನೋರೆ, ನಿಮಗ್ಯಾಕೆ ಇದೆಲ್ಲಾ ಅರ್ಥವಾಗೊಲ್ಲಾ?''</p>
<p>ನನ್ನ ಮಾತಿನ ಕಡೆ ಗಮನ ಕೊಡದೇ, ಆ ಹುಡುಗಿ ನಂಜಪ್ಪನವರ ಕಡೆಗೆ ತಿರುಗಿ ಒಂದೇ ಉಸಿರಿನಲ್ಲಿ ಹೇಳತೊಡಗಿದಳು:</p>
<p>''ನನ್ನ ಹೆಸರು ಯಶೋದಾ. ಮೈಸೂರಿನಲ್ಲಿ ಅಗ್ರಹಾರದಲ್ಲಿ ನಮ್ಮ ಮನೆ ಇದೆ. ನಾನು ಒಂದು ಪ್ರೈವೇಟ್ ಕಂಪನಿನಲ್ಲಿ ಕೆಲಸ ಮಾಡುತ್ತಿದ್ದೀನಿ. ನಮ್ಮ ಕಂಪನಿಯಲ್ಲಿ ಕೆಲಸ ಮಾಡುತ್ತಿರೋ ಒಬ್ಬ ಹುಡುಗನ ಬರ್ತ್‍ಡೇ ಇವತ್ತು ಇತ್ತು.<br />'ನೀವು ಬನ್ನಿ' ಅಂತ ಹೇಳಿ ನನ್ನನ್ನ ಇಲ್ಲಿಗೆ ಕರೆದುಕೊಂಡು ಬಂದ್ರು. ಇನ್ನೂ ಯಾರ್ಯಾರೋ ಬೇರೆ ಹುಡುಗೀರು ನಮ್ಮ ಕಂಪನಿಯಲ್ಲಿ ಕೆಲಸ ಮಾಡೋರು ಬರ್ತಾರೆ ಅಂತ ಹೇಳಿದ್ದಕ್ಕೆ ನಾನು ಬಂದೆ. ಅದೆಲ್ಲ ಸುಳ್ಳು ಅಂತ ಆಮೇಲೆ ಗೊತ್ತಾಯಿತು. ಪಾರ್ಟೀನಲ್ಲಿ ಅದು ಏನೋ ಮತ್ತು ಬರಿಸುವಂಥ ತಿಂಡಿ ತಿನ್ನೋದಕ್ಕೆ ಕೊಟ್ಟಿದ್ದರು ಅಂತ ಕಾಣುತ್ತೆ. ತಿಂದೆ. ಸ್ವಲ್ಪ ತಲೆ ತಿರುಗಿದಹಾಗೆ ಆಗ್ತಾ ಇತ್ತು. ನೆನಪಿಲ್ಲ. ಎಲ್ಲಾ ಜನ ಹೋದ ಮೇಲೆ ನಾವು ನಾಲ್ಕೈದು ಜನ ಮಾತ್ರ ಉಳಿದಿವಿ. ನಾನೊಬ್ಬಳೆ ಹುಡುಗಿ. ನನ್ನ ಮೇಲೆ ಬಲತ್ಕಾರ ಮಾಡೋದಕ್ಕೆ ಪ್ರಯತ್ನ ಮಾಡಿದರು. ಅವರಿಂದ ತಪ್ಪಿಸಿಕೊಳ್ಳೋದಕ್ಕೆ ನಾನು ಓಡಿ ಓಡಿ ಬಂದೆ. ಅವರು ನನ್ನನ್ನು ಬೆನ್ನಟ್ಟಿ ಬರುತ್ತಿದ್ದಾರೆ. ದಯವಿಟ್ಟು ನನ್ನ ಮಾನ ಉಳಿಸಿ.''</p>
<p>ನಂಜಪ್ಪನವರ ಹತ್ತಿರ ಮೊಬೈಲ್ ಫೋನ್ ಇತ್ತು. ಅದಕ್ಕೆ ಅವರು ಯಶೋದಾಗೆ ಕೇಳಿದರು. ''ನಿಮ್ಮ ಮನೆ ಫೋನ್ ನಂಬರ್ ಏನಮ್ಮ? ಈಗಲೇ ಕರೆದು ನಿಮ್ಮ ಮನೆಯವರ ಜೊತೆ ನಾನು ಮಾತಾಡುತ್ತೀನಿ.''</p>
<p>ಅದಕ್ಕೆ ಅವಳು ''ನಮ್ಮ ಮನೆಯಲ್ಲಿ ಫೋನ್ ಇಲ್ಲ''- ಎಂದಳು.</p>
<p>''ಹೋಗಲಿ ನಿಮ್ಮ ಪಕ್ಕದ ಮನೆ ಅಥವಾ ಸ್ನೇಹಿತರ ಫೋನ್ ನಂಬರ್ ಯಾವುದಾದರು ಇದ್ದರೆ ಕೊಡು.''</p>
<p>''ಆಂ, ಊಂ, ನನ್ಗೆ ನೆನಪಿಲ್ಲ''- ಅವಳೆಂದಳು.</p>
<p>''ಪಕ್ಕದ ಮನೆಯವರ ಫೋನ್ ನಂಬರು, ಸ್ನೇಹಿತರ ಫೋನ್ ನಂಬರ್ ಸಹ ಯಾವುದೊಂದೂ ಗೊತ್ತಿಲ್ವೇನಮ್ಮ ಬಹಳ ಚೆನ್ನಾಗಿದೆ ನಿನ್ನ ಕತೆ''- ಅಂತ ನಾನು ಹೇಳಿದೆ.</p>
<p>''ನನಗೆ ಅದೊಂದೂ ನೆನಪಿಲ್ಲ. ನನ್ನ ಸ್ಥಿತಿಯಲ್ಲಿ ನೀವು ಇದ್ದಿದ್ದರೆ ನಿಮಗೂ ಸಹ ಹಾಗೇನೇ ಆಗಿರುತ್ತಿತ್ತು, ಒಂದೂ ನೆನಪಿನಲ್ಲಿ ಇರೋಕೆ ಸಾಧ್ಯವೇ ಇಲ್ಲ. ನನಗೆ ನೆನಪಿಲ್ಲ. ನನ್ನ ಕಾಪಾಡಿ.''</p>
<p>''ನೀನೆಲ್ಲೊ ಕೆಲಸ ಮಾಡ್ತಾ ಇದ್ದೀನಿ ಅಂದ್ಯಲ್ಲ; ನಿಮ್ಮ ಬಾಸ್‍ನ ಫೋನ್ ನಂಬರ್ ಆದರೂ ಕೊಡು''- ಅಂದರು ನಂಜಪ್ಪ.</p>
<p>''ಆಫೀಸಿಗೆ ಫೋನ್ ಮಾಡಿದರೆ ಈಗ ಅಲ್ಲಿ ಯಾರೂ ಇರೋಲ್ಲ. ವಾಚ್‍ಮನ್ ಸಹ ಇರೋಲ್ಲ.''</p>
<p>''ಹೋಗಲಿ ನಂಬರ್ ಗೊತ್ತಾ? ಟ್ರೈ ಆದರೂ ಒಂದು ಸಲ ಮಾಡ್ತೀನಿ.''</p>
<p>''ಇಲ್ಲಾ. ನಾನು ಮೊನ್ನೆ ಮೊನ್ನೆ ತಾನೆ ಕೆಲಸಕ್ಕೆ ಸೇರಿಕೊಂಡಿದ್ದು.''</p>
<p>''ಹೋಗಲಿ ನಿನಗೆ ಗೊತ್ತಿರೋ ಯಾರದಾದರೂ ಒಬ್ಬರ ಒಂದು ಫೋನ್ ನಂಬರ್ ಕೊಡು. ಅವರಿಗೆ ಫೋನ್ ಮಾಡಿ ನೀನು ಹೇಳುತ್ತಿರೋದೆಲ್ಲ ನಿಜವಾ</p>
</h೬>
<p>೧೪೨<br /><em>ತಿರುಗಾಟ<br />ತಿರುಗಾಟ</em><br />೧೪೩</p>
<p><h೬>ಅಂತ ವಿಚಾರಿಕೊಳ್ಳಬೇಕು.'' ''ಸಾರ್! ನನ್ನ ಮರ್ಯಾದೆ ಉಳಿಸಿ ಅಂತ ನಿಮ್ಮನ್ನು ಕೇಳಿಕೊಳ್ತಾ ಇದ್ದೀನಿ. ಈಗ ಇಲ್ಲಿ ನಡೆದಿರೋದನ್ನ ಅವರಿಗೆ ಹೇಳಿ, ನನ್ನ ಮರ್ಯಾದೆ ಕಳೆಯಿರಿ ಅಂತ ಅಲ್ಲ.''ಬಹುಶಃ ಅವಳು ಹೇಳಿದ ಈ ಕೊನೆ ಮಾತು ನಂಜಪ್ಪನವರ ಮನಸ್ಸಿಗೆ ತುಂಬಾ ನಾಟಿತೋ ಏನೋ. ನನ್ನ ಕಡೆ ತಿರುಗಿ ''ನೀನೇನು ಹೇಳ್ತೀಯಪ್ಪಾ?''- ಅನ್ನೋ ಥರಾ ನೋಡಿದರು. ನನಗಂತೂ ಕರ್ಕೊಂಡು ಹೋಗೋ ಮನಸ್ಸು ಸುತಾರಾಂ ಇರಲಿಲ್ಲ.</p>
<p>ಅಷ್ಟೊತ್ತಿಗೆ ಆ ಹುಡುಗಿ ಕೂಗಿಕೊಂಡಳು. ''ಅಗೋ ನೋಡಿ ಅಲ್ಲಿ ಬರ್ತಾ ಇದ್ದಾರಲ್ಲಾ, ಆ ಮೂರು ಜನ ಹುಡುಗರು, ಅವರೇ ನನ್ನ ಇಲ್ಲಿಗೆ ಪಾರ್ಟಿಗೆ ಎಳೆದುಕೊಂಡು ಬಂದದ್ದು''- ಅಂತ ಕಿರುಚಿಕೊಂಡಳು. ಸ್ವಲ್ಪಹೊತ್ತಲ್ಲೇ ಚೆನ್ನಾಗಿ ಡ್ರೆಸ್ ಮಾಡಿಕೊಂಡಿದ್ದ ಮೂರು ಜನ ಯುವಕರು ಎದುರುಗಡೆಯಿಂದ ನಮ್ಮ ಕಾರ ಹತ್ತಿರ ಬಂದರು.</p>
<p>ಅದರಲ್ಲಿ ಒಬ್ಬ ''ಯಶೋದಾ ಬಾರೇ, ಅಲ್ಲಿ ಯಾಕೆ ನಿಂತಿದ್ದೀಯಾ? ನಾವೇಲ್ಲಾ ಕಾದಿದ್ದೀವಿ. ಯಾಕೆ ಪಾರ್ಟಿಯಿಂದ ಎದ್ದು ಹೋದೆ. ಸುಮ್ಮನೇ ನಿನಗೋಸ್ಕರ ಎಲ್ಲಾ ಕಡೆ ಹುಡುಕೋ ಹಾಗೆ ಆಯಿತು''- ಅಂತ ಅಂದ.</p>
<p>''ನಾನು ಖಂಡಿತಾ ಬರೊಲ್ಲ. ನಿಮ್ಮ ಪಾಡಿಗೆ ನೀವು ಹೋಗಿ''</p>
<p>''ನಿನ್ನ ಬ್ಯಾಗು ಅಲ್ಲೇ ಇದೆ. ತಗೊಂಡು ಹೋಗು. ತೆಪ್ಪಗೆ ಬಾ. ದೂಸ್ರಾ ಮಾತನಾಡಬೇಡ''- ಅಂತ ಇನ್ನೊಬ್ಬ ಗದರಿಸಿದ.</p>
<p>''ಬಾಯಿ ಮುಚ್ಚಿಕೊಂಡು ಸುಮ್ಮನೆ ನಮ್ಮ ಜೊತೆ ಬರೀಯೋ ಇಲ್ಲವೋ''- ಅಂತ ಮೂರನೆಯವನು ಸ್ವಲ್ಪ ತೂರಾಡಿಕೊಂಡೇ ತೊದಲುತ್ತಾ ಮಾತಾಡಿದ.</p>
<p>ಮೂರು ಜನಾನೂ ಸ್ವಲ್ಪ ತೀರ್ಥ ಹಾಕಿದ್ದರು ಅಂತ ನನಗೆ ಅನ್ನಿಸಿತು.</p>
<p>ದೂರದಿಂದ ಇನ್ನೊಂದು ಅಸ್ಪಷ್ಟ ಧ್ವನಿ ಕೇಳಿ ಬಂತು. ''ಕರ್ಕೊಂಡು ಬನ್ರೋ ಅವಳನ್ನ. ಏನ್ಮಾಡ್ತಾ ನಿಂತಿದ್ದೀರಿ ಅಲ್ಲಿ?'' ಅವನೇ ಇರಬೇಕು, ಆ ಹುಡುಗಿ ಹೇಳಿದ ನಾಲ್ಕನೆಯವನು.</p>
<p>ಯಶೋದಾ ಬಿಕ್ಕಿ ಬಿಕ್ಕಿ ಅಳತೊಡಗಿದಳು. ''ಸಾರ್! ಸಾರ್!''- ಅಂತ ಕಾರಿನ ಕಿಟಕಿಯ ಗಾಜು ಕೆಳಗಡೆ ಇಳ್ಸಿದ್ವಲ್ಲ, ಅದರಲ್ಲಿ ಕೈ ಹಾಕಿ ಮತ್ತೆ ಕೈಮುಗಿದು ಬೇಡಿಕೊಳ್ಳತೊಡಗಿದಳು.</p>
<p>ಆವಾಗ ನನಗೊಂದು ಐಡಿಯಾ ಹೊಳೆಯಿತು. ನಾನು ಕೂತಿದ್ದ ಕಡೆಯಿಂದಲೇ ಆ ಮೂರು ಹುಡುಗರನ್ನ ಉದ್ದೇಶಿಸಿ ''ರೀ, ಮಿಸ್ಟರ್. ಈ ಕಾರಲ್ಲಿ ಬರುತ್ತಿರೋರು ಯಾರು ಗೊತ್ತಾ? ಹಿಂದುಗಡೆ ಕುಳಿತುಕೊಂಡಿರೋರು ಆಂಟಿ ಸ್ಕ್ವಾಡ್ ಆಫೀಸರ್.<br />ಮಫ್ತೀಲಿ ಇರೋ ಪೊಲೀಸ್ ಆಫೀಸರ್‍ರು ಅವರು. ನಿಮ್ಮ ನಾಲ್ಕು ಜನರನ್ನೂ ಈ ಕಾರಲ್ಲಿ ತುಂಬಿಕೊಂಡುಹೋಗಿ ಮುಂದಿನ ಪೊಲೀಸ್ ಸ್ಟೇಷನ್‍ನಲ್ಲಿ ದಬ್ಬಿಬಿಡುತ್ತಾರೆ ಗೊತ್ತಾ? ಏನು ಅನ್ಕೊಂಡಿದ್ದೀರಿ? ಈ ಹುಡುಗಿ ಹೇಳುತ್ತಿರುವುದು ನಿಜಾನ?''</p>
<p>ನನ್ನ ಮಾತು ಆ ಹುಡುಗರ ಮೇಲೆ ಸಿಡಿಲುಬಡಿದ ಹಾಗೆ ಪರಿಣಾಮ ಬೀರಿತು. ಆ ಊ ಅಂತ ಏನೋ ಅಸ್ಪಷ್ಟವಾಗಿ ಮಾತಾಡಿಕೊಂಡು ಒಬ್ಬರ ಮುಖ ಒಬ್ಬರು ನೋಡಿಕೊಂಡು ಮೆಲ್ಲಗೆ ಅಲ್ಲಿಂದ ಒಬ್ಬೊಬ್ಬರಾಗಿ ಕಾಲ್ತೆಗೆಯೋದಕ್ಕೆ ಪ್ರಾರಂಭ ಮಾಡಿದರು.</p>
<p>ನಾನು ''ಬನ್ರಯ್ಯಾ ಎಲ್ಲಿಗೆ ಹೋಗ್ತಾ ಇದ್ದೀರಿ. ಸ್ವಲ್ಪ ನಿಲ್ಲಿ''- ಅಂತ ಕೂಗಿದೆ. ಒಬ್ಬೊಬ್ಬರಾಗಿ ಓಡೋದಕ್ಕೆ ಪ್ರಾರಂಭ ಮಾಡಿದರು, ಬೇರೆ ಬೇರೆ ದಿಕ್ಕುಗಳ ಕಡೆ. ಸ್ವಲ್ಪ ಹೊತ್ತಿನಲ್ಲೇ ಹುಡುಗಿ ಒಬ್ಬಳೇ ನಮ್ಮ ಕಾರ್ ಹತ್ತಿರ ಉಳಿದಳು.</p>
<p>ಇನ್ನೊಂದು ಸಾರಿ ದೂರದ ಮೂಲೆಯಿಂದ ಆ ಅಸ್ಪಷ್ಟ ಧ್ವನಿ ಮತ್ತೆ ಕೇಳಿ ಬಂತು. ''ಕರ್ಕೊಂಡು ಬನ್ರೋ ಅವಳನ್ನ. ಏನ್ಮಾಡ್ತಾ ನಿಂತಿದ್ದೀರಿ ಅಲ್ಲಿ?''</p>
<p>''ಸಾರ್, ಸಾರ್ .. ..'' ಅಂತ ಮತ್ತೆ ಹುಡುಗಿ ಅಂಗಲಾಚಿದಳು.</p>
<p>''ಇವಳನ್ನು ಕರೆದುಕೊಂಡು ಹೋಗೋಣ''- ಅಂತ ನಂಜಪ್ಪನವರು ನನ್ನ ಕಡೆ ತಿರುಗಿ ಹೇಳಿ, ''ಒಳಗೆ ಬಂದು ಕುಳಿತುಕೊಳಮ್ಮ''- ಅಂತ ಮುಂದಿನ ಸೀಟಲ್ಲಿ ಡ್ರೈವರನ ಎಡಭಾಗದಲ್ಲಿ ಜಾಗ ತೋರಿಸಿದರು. ನನಗೋ ನಂಜಪ್ಪನವರ ಮೇಲೆ ಕೋಪವೋ ಕೋಪ. ಅವರು ಈಗ ಮಾಡುತ್ತಿರೋ ಕೆಲಸ ಎಂತಹ ಅನಾಹುತಕ್ಕೆ ಕಾರಣ ಆದೀತು ಅಂತ ಅವರಿಗೆ ಕಿಂಚಿತ್ತೂ ಸುಳಿವಿಲ್ಲ- ಅಂತ ಅನ್ನಿಸಿತು.</p>
<p>ಪೆದ್ದುಪೆದ್ದಾಗಿ ಅವರು ಯಶೋದಾಗೆ ಕೇಳಿದರು. ''ಕೈಯಲ್ಲಿ ಗನ್ನು, ಚಾಕು, ಚೂರಿ ಏನಾದರೂ ಇಟ್ಟುಕೊಂಡಿದ್ದಿಯೇನಮ್ಮ''- ಅಂತ.</p>
<p>ಅದಕ್ಕವಳು ''ಏನೂ ಇಲ್ಲಾ ಸಾರ್! ಉಟ್ಟ ಬಟ್ಟೆಯಲ್ಲೇ ಓಡಿಬಂದಿದ್ದೀನಿ. ಸ್ವಲ್ಪ ದುಡ್ಡುಕಾಸು ಇರೋ ಪರ್ಸನ್ನೂ ಸಹ ಅಲ್ಲೇ ಪಾರ್ಟೀಲಿ ಬಿಟ್ಟು ಬರಿಗೈಲಿ ಓಡಿಬಂದಿದ್ದೀನಿ. ಇನ್ನು ಗನ್ನು ಎಲ್ಲಿಬರಬೇಕು? ಚಾಕುಚೂರಿ ಎಲ್ಲಿ ಬರಬೇಕು? ಅದು ಏನಾದರೂ ಇದ್ದಿದ್ದರೇ ನನ್ನ ಮಾನಾನ ನಾನೇ ರಕ್ಷಿಸಿಕೊಳ್ತಾ ಇದ್ನೋ ಏನೋ ಗೊತ್ತಿಲ್ಲ''- ಅಂತ ಹೇಳಿದಳು.</p>
<p>''ಅಂತೂ ನೀನು ಬಲು ಗಟ್ಟಿ ಹೆಂಗ್ಸು''- ಎಂದು ನಾನು ದನಿಗೂಡಿಸಿದೆ. ಕಾರು ಮುಂದೆ ಹೊರಟಿತು.</p>
<p>''ಯಾಕಮ್ಮಾ ಬೇಕಾಗಿತ್ತು? ಊರಿಂದೂರಿಗೆ ಹೋಗಿ ಪಾರ್ಟಿ ಮಾಡೋ ಜಂಜಾಟ.''</p>
<p>''ಏನ್ಮಾಡೋದು ಸಾರ್ ಹೊಟ್ಟೆಪಾಡಿಗೆ ಏನೇನೋ ಕೆಲಸ ಮಾಡಬೇಕಾಗಿ</p>
</h೬>
<p>೧೪೪<br /><em>ತಿರುಗಾಟ<br />ತಿರುಗಾಟ</em><br />೧೪೫</p>
<p><h೬>ಬಂತು. ಬಡತನ. ನಾನು ಓದಿರುವುದೇ ಸ್ವಲ್ಪ. ಮೊದಲು ಕೂಲಿ ಪಾಲಿ ಮನೆಗೆಲಸ ಮಾಡಿಕೊಂಡಿದ್ದೆ. ಯಾರೋ ನಿಮ್ಮಂಥವರು ಹೇಳಿ ಈ ಆಫೀಸಲ್ಲಿ ಒಂದು ಸಣ್ಣ ಕೆಲಸ ಕೊಡಿಸಿಕೊಟ್ರು. ಜೊತೆಯಲ್ಲಿ ಕೆಲಸ ಮಾಡುವವರ ಹತ್ರ ಸ್ನೇಹಿತರಾಗಿದ್ರೆ ಒಳ್ಳೆಯದು ಅಂತ ಅನ್ಕೊಂಡು ಇವತ್ತು ಈ ದಡ್ಡ ಕೆಲಸ ಮಾಡಿದೆ.''''ಇವತ್ಮಾತ್ರ ಈ ದಡ್ಡ ಕೆಲಸ ಮಾಡಿದ್ಯೋ, ಅಥವಾ ಇಂತಹ ದಡ್ಡ ಕೆಲಸಗಳನ್ನ ದಿನಾನೂ ಮಾಡ್ತಾನೇ ಇರ್ತೀಯೋ''- ಅಂತ ನಂಜಪ್ಪನವರು ಕೇಳಿದರು.</p>
<p>ಅವಳನ್ನೇನು ಕೇಳ್ತೀರಿ ಸಾರ್. ಈಗ ಅವಳು ಏನು ಹೇಳಿದರೂ ಎಲ್ಲಾ ಕಟ್ಟು ಕಥೆಯೇ. ತಲೆ ಬುಡ ಇಲ್ಲದ ಕಥೆಗಳನ್ನೇ ಅವಳು ಹೇಳೋದು. ನಾನು ಹೇಳ್ತೀನಿ ಕೇಳಿ ಇಂಥವರು ಹೇಳಿಕೊಳ್ಳೊ ಕಟ್ಟು ಕತೇನ. ಅಪ್ಪ ರಿಟೈರ್ಡ್ ಸ್ಕೂಲ್ ಮಾಸ್ಟರ್ ಇರಬೇಕು. ತಾಯಿ ಇಲ್ಲ ಅಂತ ಕಾಣುತ್ತೆ. ಮೂರೋ ನಾಲ್ಕೋ ಜನ ಹೆಣ್ಣುಮಕ್ಕಳಲ್ಲಿ ಇವಳೇ ದೊಡ್ಡಕ್ಕ ಇರಬೇಕು. ಕೊನೆಯವನು ಒಬ್ಬ ತಮ್ಮ, ಪೋಲಿ ಓದಲ್ಲ ಬರೆಯಲ್ಲ, ಶಾಲೆಗೆ ಸರಿಯಾಗಿ ಹೋಗಲ್ಲ, ಯಾವ ಕೆಲಸಕ್ಕೂ ಲಾಯಕ್ಕಿಲ್ಲ. ತನಗೆ ಮದುವೆ ಆಗಿಲ್ಲ. ಕಿತ್ತು ತಿನ್ನೋ ಬಡತನ. ಆದ್ದರಿಂದ ಏನು ಕೆಲಸನಾದರೂ ಮಾಡಿ ದುಡಿಯೋದಕ್ಕೂ ಹಿಂದೆ ಮುಂದೆ ನೋಡೋ ಹುಡುಗಿ ಇವಳಲ್ಲ. ತಾನೆಷ್ಟೇ ಕಷ್ಟ ಪಟ್ಟರೂ ಇಬ್ಬರು ತಂಗಿಯರು ಚೆನ್ನಾಗಿರಬೇಕು- ಅಂತಾನೇ ಇವಳ ಮನಸ್ಸು. ತನಗೆ ಮರ್ಯಾದೆ ಹೋದರೆ, ಸತ್ತು ಹೋಗಿರೋ ತಾಯಿ ಗೌರವಕ್ಕೂ, ಅಪ್ಪ, ತಂಗಿಯರ ಮರ್ಯಾದೆಗೂ ಕುಂದು- ಇದೇ ಅಲ್ವೇನಮ್ಮಾ ನೀನು ಈಗ ಹೇಳೋ ಎಲ್ಲಾ ಕಥೆಗಳ ಸಾರಾಂಶ ಅಂತ ನಾನು ಅವಳನ್ನ ಹಂಗಿಸಿದೆ.</p>
<p>''ಈಗ ನೀವು ಎಷ್ಟೇ ಬೈಯಿರಿ, ನೀವು ಎಷ್ಟೇ ಹಂಗಿಸಿರಿ ಪರ್ವಾಗಿಲ್ಲ ನೀವು ನನ್ನ ಮರ್ಯಾದೆ ಉಳಿಸಿದಿರಲ್ಲ ಅದನ್ನು ನಾನು ಯಾವತ್ತಿಗೂ ಮರೆಯೊಲ್ಲ''- ಅಂತ ಅವಳು ಬಿಕ್ಕಿ ಬಿಕ್ಕಿ ಅಳುತ್ತಾ ಹೇಳಿ ಸುಮ್ಮನಾದಳು.</p>
<p>* * *</p>
<p>ನಾನು ಡ್ರೈವ್ ಮಾಡುತ್ತಿದ್ದೆ. ಆ ಕಗ್ಗತ್ತಲ ರಾತ್ರಿಯಲ್ಲಿ ಹೆಡ್‍ಲೈಟಿನ ಬೆಳಕಿನಲ್ಲಿ ಮುಂದೆ ರಸ್ತೆ ಹೇಗಿದೆ ಅನ್ನುವುದರ ಕಡೆ ಗಮನವಿಡುವುದರ ಜೊತೆ ಜೊತೆಗೆ, ರಿಯರ್‍ವ್ಯೂ ಕನ್ನಡಿಯಲ್ಲಿ ಆಗಾಗ್ಗೆ ನೋಡಿಕೊಳ್ಳುತ್ತಾ ನಮ್ಮ ಕಾರನ್ನ ಯಾರಾದರೂ ಹಿಂಬಾಲಿಸಿ ಬರುತ್ತಿದ್ದಾರೋ ಎಂಬ ಅನುಮಾನವನ್ನ ಮನಸ್ಸಿನಲ್ಲಿ ಅದುಮಿಕೊಂಡಿದ್ದೆ. ಯಾವ ಕ್ಷಣದಲ್ಲಾದರೂ ನಮ್ಮ ರಸ್ತೆಯಲ್ಲಿ ಒಂದು ಮರ ಉರುಳಿಯೋ ಅಥವಾ ದೊಡ್ಡ ದೊಡ್ಡ ಕಲ್ಲುಗಳು ಅಡ್ಡ ಇದ್ದೋ ನಮ್ಮ ಕಾರು ನಿಲ್ಲಬೇಕಾಗಿ ಬರಬಹುದು. ಆವಾಗ ಹಿಂದಿನಿಂದ ಎಲ್ಲಿಂದಲೋ ಒಂದು ಕಾರು ಬಂದು ಅದರಿಂದ ನಾಲ್ಕು ಜನ ಇಳಿದು ನಮ್ಮತ್ತ ನುಗ್ಗಿ ಬರಬಹುದು. ಕಾರಿನಲ್ಲಿ ಕುಳಿತಿದ್ದ ಈ ಹುಡುಗಿಯನ್ನ<br />ಹೊರಗೆ ಎಳೆದುಕೊಂಡು ಹೋಗುವ ಪ್ರಯತ್ನ ಮಾಡಬಹುದು. ಇಂತಹ ಒಂದು ಸನ್ನಿವೇಶವನ್ನ ಊಹಿಸಿಕೊಂಡೇ ನಾನು ಡ್ರೈವ್ ಮಾಡುತ್ತಿದ್ದೆ. ಆದರೆ ಇದನ್ನ ಹೇಳಿ ನಂಜಪ್ಪನವರಿಗೆ ಭಯಹುಟ್ಟಿಸುವ ಉದ್ದೇಶ ನನಗಿರಲಿಲ್ಲ. ಆಗುವುದನ್ನೆಲ್ಲಾ ಅನುಭವಿಸುವುದಕ್ಕೆ ಸಿದ್ಧವಾಗಿದ್ದೇ ನಾನು ಡ್ರೈವ್ ಮಾಡುತ್ತಿದ್ದೆ. ಪಕ್ಕದಲ್ಲಿದ್ದ ಹುಡುಗಿ ನನಗೆ ಅಷ್ಟು ಚೆನ್ನಾಗಿ ಕಾಣಿಸುತ್ತಿಲ್ಲವಾದರೂ ಅವಳ ಚಲನ ವಲನಗಳ ಕಡೆಯೂ ಸಹ ಸ್ವಲ್ಪ ಗುಮಾನಿ ಇಟ್ಟುಕೊಂಡೇ ನಾನು ಜಾಗರೂಕನಾಗಿದ್ದೆ.</p>
<p>ಏನೋ ಹುಡುಕುವನಂತೆ ನಟಿಸುತ್ತ, ಕಾರಿನ ಛಾವಣಿಯಲ್ಲಿದ್ದ ಲೈಟನ್ನ ಎಡಗೈಯಲ್ಲೇ ಆನ್ ಮಾಡಿ ಒಂದು ಸಲ ಹಾಕಿ, ಹುಡುಗಿ ಏನು ಮಾಡ್ತಾ ಇದ್ದಾಳೆ- ಅಂತ ಕ್ಷಣಕಾಲ ಪಕ್ಕಕ್ಕೆ ತಿರುಗಿ ನೋಡಿದೆ. 'ಅಳುತ್ತಾ ಇದ್ದಳು.' ಲೈಟ್ ಆಫ್ ಮಾಡಿದೆ. ''ಮೈಸೂರಿನಲ್ಲಿ ಎಷ್ಟು ವರ್ಷದಿಂದ ನೀವು ನಿಮ್ಮ ಮನೆಯವರು ವಾಸ ಮಾಡ್ತಾ ಇದ್ದೀರಿ?''- ನಂಜಪ್ಪನವರು ಮೌನವನ್ನ ಮುರಿದು ಯಶೋದೆಯನ್ನ ಪ್ರಶ್ನಿಸಿದರು.</p>
<p>ನಾವು ತಿ. ನರಸೀಪುರದವರು. ಮೈಸೂರಿಗೆ ಬಂದು ಏಳೆಂಟು ವರ್ಷ ಆಯ್ತು ನಾನೇನು ಹೆಚ್ಚು ಓದಿದವಳಲ್ಲ. ಪಿ.ಯು.ಸಿ ತನಕ ಓದಿದೀನಿ. ಯಾವ ತರದ ಕೆಲಸಕ್ಕಾದರೂ, ನಾನು ಸಿದ್ಧ. ಮನೆಕೆಲಸ ಮಾಡಿ ನನಗೆ ಅಭ್ಯಾಸ ಇದೆ. ಯಾವುದಾದರೂ ಒಂದು ಒಳ್ಳೇ ಕೆಲಸ ಕೊಡಿಸಿ ಸಾರ್!''- ಅಂದಳು.</p>
<p>''ಏನು ಏನು ಕೆಲಸ ಮಾಡಿ ನಿನಗೆ ಗೊತ್ತು?''</p>
<p>''ಮನೇ ಕೆಲಸ, ಆಫೀಸ್ ಕೆಲಸ, ರೋಗಿಗಳನ್ನ ನೋಡಿಕೊಳ್ಳೋ ಕೆಲಸಾನೂ ಮಾಡಿದೀನಿ.''</p>
<p>''ನಿನಗೆ ಏನಾದರೂ ನರ್ಸಿಂಗ್ ಟ್ರೈನಿಂಗ್ ಆಗಿದ್ಯೇನಮ್ಮಾ?''</p>
<p>''ಅಂಥದೇನಿಲ್ಲ, ವಯಸ್ಸಾದ ರೋಗಿಗಳು ಮನೇಲೇ ಇರ್ತಾರಲ್ಲ, ಅವರನ್ನ ನೋಡಿಕೊಂಡು, ಮನೇ ಕೆಲಸಾನೂ ಮಾಡಿಕೊಂಡು ಇರೋ ಕೆಲಸಾನೂ ಮಾಡಿದೀನಿ.''</p>
<p>''ಪರವಾಗಿಲ್ವೇ. ಈಗ?''</p>
<p>''ಒಂದ್ ಸಣ್ಣ ಪ್ರೈವೇಟ್ ಆಫೀಸ್‍ನಲ್ಲಿ ರಿಸೆಪ್ಷನಿಸ್ಟ್ ಕಂ ಕ್ಲರ್ಕ್ ಆಗಿದೀನಿ.''</p>
<p>''ಓ! ಹಾಗೋ.''</p>
<p>''ಬಿಡಿ ಸಾರ್, ಇವಳು ಹೇಳೊ ಕತೆಗಳೆಲ್ಲ ಬಂಡಲ್ ಕತೆಗಳು. ನಿಮ್ಮ ಅನುಕಂಪ ಗಿಟ್ಟಿಸಿಕೊಳ್ಳೋದಕ್ಕೆ ಏನ ಬೇಕಾದರೂ ಗೋಳಿನಕತೆ ಹೇಳೋ ನಿಸ್ಸೀಮರು ವಯಸ್ಸಿಗೆ ಬಂದ ಇಂಥಾ ಹುಡುಗೀರು''- ನಾನು ಅವರ ಪ್ರಶ್ನೋತ್ತರಗಳ ನಡುವೆ ಮೂಗು ಹಾಯಿಸಿ, ನಂಜಪ್ಪನವರಿಗೆ ಎಚ್ಚರಿಕೆ ಸೂಚನೆ ಕೊಡೋದಕ್ಕೆ ಮತ್ತೆ ಪ್ರಯತ್ನಿಸಿದೆ.</p>
</h೬>
<p>೧೪೬<br /><em>ತಿರುಗಾಟ<br />ತಿರುಗಾಟ</em><br />೧೪೭</p>
<p><h೬>ನನ್ನ ಮಾತಿನ ಕಡೆ ಗಮನ ಕೊಡದೆ, ನಂಜಪ್ಪನವರು ಯಶೋದಾಗೆ ಕೇಳಿದರು''ಹೌದು, ರೋಗಿಗಳ ಶುಶ್ರೂಷೆ ಕೆಲಸ ಯಾರ ಮನೇಲೋ ಮಾಡ್ತಾ ಇದ್ದೆ- ಅಂತ ಹೇಳಿದ್ಯಲ್ಲ, ಆ ಕೆಲಸ ಯಾಕೆ ಬಿಟ್ಟೆ, ಅದೇ ಸಲೀಸಾಗಿರ್‍ಲಿಲ್ಲವಾ ನಿನಗೆ, ಊಟ ತಿಂಡಿ ವಾಸ ಎಲ್ಲಾ ಅವರ ಮನೇಲೇ, ಆಫೀಸಿಗೆ ಹೋಗಿ ಬರೋ ಬಸ್ ಛಾರ್ಜೂ ಇರ್ತಿರಲಿಲ್ಲ, ಯಾಕೆ ಬಿಟ್ಟೆ, ಅಥವಾ ಅವರೆ ಬಿಡಿಸಿದರಾ?''</p>
<p>''ಅದೊಂದು ದೊಡ್ಡ ಕತೆ!''- ಎಂದಳು ಯಶೋದಾ.</p>
<p>* * *</p>
<p>''ಯಾವುದಾದರೂ ಒಳ್ಳೆ ಕೆಲಸ ಸಿಕ್ಕರೆ ಸಾಕು, ಅದನ್ನ ಮಾಡ್ತೀನಿ ಅಂತ ಹುಡುಕಿಕೊಂಡು ಹೋದಾಗ, ನನಗೆ ಒಬ್ಬರ ಪರಿಚಯ ಆಯ್ತು.''- ಯಶೋದಾ ತನ್ನ ಕತೆ ಹೇಳಿಕೊಳ್ಳ ತೊಡಗಿದಳು.</p>
<p>''ನೋಡಮ್ಮ, ಮನೇಲೇ ಇದ್ದುಕೊಂಡು, ರೋಗಿಗಳಿಗೆ ಪರಿಚಾರಿಕೆ ಮಾಡೋ ನರ್ಸ್ ಕೆಲಸ ಮಾಡೋದಕ್ಕೆ ನೀನು ಸಿದ್ಧ ಇದೀಯಾ?''- ಅಂತ ಒಬ್ಬರು, ನಮ್ಮ ತಂದೆಯ ಆ ಸ್ನೇಹಿತರು ಕೇಳಿದರು.</p>
<p>''ನನಗೆ ಆ ರೀತಿ ಕೆಲಸ ಮಾಡಿ ಅನುಭವ ಏನೂ ಇಲ್ಲ, ನರ್ಸ್ ಆಗಿ ರೋಗಿಗಳನ್ನ ಆಸ್ಪತ್ರೆಯಲ್ಲಿ ನೋಡಿಕೊಳ್ಳುತ್ತಾರಲ್ಲ ಆ ದಾದಿಯರ ನರ್ಸಿಂಗ್ ತರಬೇತೀನೂ ಆಗಿಲ್ಲ; ಪರವಾಗಿಲ್ವಾ?''- ಅಂತ ನಾನು ಕೇಳಿದೆ.</p>
<p>''ಇದು ಆಸ್ಪತ್ರೆಯಲ್ಲೋ, ನರ್ಸಿಂಗ್ ಹೋಮ್‍ನಲ್ಲೋ ಮಾಡೋ ಕೆಲಸಾ ಅಲ್ಲ. ಅಂಥದಕ್ಕೇ ಅಂದರೆ ನೀನು ಹೇಳಿದ ಥರಾ ಟ್ರೈನಿಂಗ್ ಆಗಿರಬೇಕು. ಆದರೆ, ಇದು ಮನೇಲಿ ರೋಗಿಗಳಿಗೆ ಶುಶ್ರೂಷೆ ಮಾಡೋ ಪರಿಚಾರಿಕೆ ಕೆಲಸ. ಹಾಸಿಗೆ ಹಿಡಿದಿರೋ ವಯಸ್ಸಾದ ರೋಗಿಗಳಿಗೆ ಮನೆಯಲ್ಲೇ ಶುಶ್ರೂಷೆ ಮಾಡಿಕೊಂಡು ನೋಡಿಕೊಳ್ಳುವ ಕೆಲಸ. ಇಂಥದಕ್ಕೂ, ಹಾಗೆ ನೋಡಿದರೆ, ತರಬೇತಿ ಆಗಿರೋ ನರ್ಸ್ ಆಗಿದ್ದರೇನೇ ಉಭಯತಾಪಿ ಒಳ್ಳೇದು... ''</p>
<p>''ಅಲ್ವೇ?''</p>
<p>''ಆದರೇನು ಮಾಡೋದು. ಮನೇಲೇ ಇದ್ದುಕೊಂಡು ಇಪ್ಪತ್ತನಾಲ್ಕು ಗಂಟೆ ಸೇವೆ ಮಾಡೋ ನರ್ಸ್‍ಗಳನ್ನ ಅಷ್ಟೊಂದು ದುಡ್ಡು ಕೊಟ್ಟು ಇಟ್ಟುಕೊಳ್ಳೋಕೆ ಎಲ್ಲರಿಗೂ ಎಲ್ಲಿ ಸಾಧ್ಯ. ಸಾಮಾನ್ಯವಾಗಿ ರೋಗಿಗಳನ್ನ ಉಪಚರಿಸೋದಕ್ಕೆ ಎಷ್ಟು ಬೇಕೋ ಅಷ್ಟು ಮುಖ್ಯವಾದ ಸೂಚನೆಗಳನ್ನ, ಅದೂ ಡಾಕ್ಟರ್ ಹೇಳಿದ್ದನ್ನ ಅರ್ಥಮಾಡಿಕೊಂಡು, ಹಾಗೇ ಶುಶ್ರೂಷೆ ಮಾಡೋ ಅಷ್ಟು ಜಾಣತನ ಇದ್ದರೆ ಸಾಕು ಈ ಕೆಲಸಕ್ಕೆ.''</p>
<p>''ಹೌದಾ?''</p>
<p>''ನೀನು ನಿಭಾಯಿಸ್ತೀಯಾ? ಸಾಧ್ಯಾನಾ ನಿನಗೆ ಈ ಕೆಲಸ ಮಾಡೋಕೆ?''</p>
<p>''ಏನು ಏನು ಮಾಡಬೇಕು?''</p>
<p>''ಅವರ ಮನೇಲೇ ಇರಬೇಕು. ಇಪ್ಪತ್ತನಾಲ್ಕು ಗಂಟೆ ರೋಗಿ ಹತ್ತಿರಾನೇ ಇರಬೇಕು. ಅವರು ವಯಸ್ಸಾದವರು, ಮುದುಕರು, ಗಂಡಸರು. ಮನೇಲಿ ಇರೋರು ಅಂದರೆ ಅವರು, ಅವರ ಮಗ ಮತ್ತು ಸೊಸೆ. ಇಬ್ಬರೂ ಹೊರಗೆ ಹೋಗಿ ಕೆಲಸ ಮಾಡೋರು, ದುಡಿಯೋರು. ಕಾಯಿಲೆಯಿಂದ ನರಳ್ತಿರೋ ಇವರೊಬ್ಬರನ್ನೇ ಮನೇಲಿ ಬಿಟ್ಟು ಹೋಗೋ ಹಾಗಿಲ್ಲ; ಕೆಲಸಕ್ಕೆ ಹೋಗದೇ ವಿಧಿಯಿಲ್ಲ.''</p>
<p>''ಆಸ್ಪತ್ರೇಗೇ ಸೇರಿಸಿ ಬಿಡೋದಪ್ಪ.''</p>
<p>''ಸ್ವಲ್ಪ ದಿನ ಒಂದೆರಡು ತಿಂಗಳು ಆಸ್ಪತ್ರೇಲೇ ಇದ್ದರು; ನರ್ಸಿಂಗ್ ಹೋಮ್‍ನಲ್ಲಿ. ಅವರವರ ಕಷ್ಟ ಅವರವರಿಗೇ ಗೊತ್ತು. ಈಗ ಡಿಸ್ಚಾರ್ಜ್ ಆಗಿ ಮನೆಗೆ ಬಂದಿದ್ದಾರೆ. ಸರಿಯಾಗಿ ನೋಡಿಕೊಳ್ಳೋರು ಒಬ್ಬರು ಬೇಕು. ನನಗನ್ನಿಸುತ್ತೆ, ಈ ಕೆಲಸ ನೀನು ವಹಿಸಿಕೊಳ್ಳ ಬಹುದೂ ಅಂತ. ಅನುಭವ ಇಲ್ಲದಿದ್ದರೆ ಏನಂತೆ, ಮಾಡ್ತಾ ಮಾಡ್ತಾ ಬರುತ್ತೆ. ಏನಂತೀಯ?''</p>
<p>ಇನ್ನೂ ಸ್ವಲ್ಪ ವಿವರಗಳನ್ನ ಕೇಳಿ ತಿಳಿದುಕೊಂಡು ನಾನು ಒಪ್ಪಿದೆ. ಬೆಂಗಳೂರಿನಲ್ಲಿರೋ ರಾಮರಾಯರ ಮನೆಗೆ ಕಾಲಿಟ್ಟಿದ್ದು ನಾನು ಹೀಗೆ.</p>
<p>ರಾಮರಾಯರಿಗೆ ಸುಮಾರು ಎಂಬತ್ತೋ ಎಂಬತ್ತೈದೋ ವಯಸ್ಸಾಗಿರಬೇಕು. ವಯಸ್ಸಿಗನುಗುಣವಾಗಿ ಏನೇನೋ ರೋಗಗಳು. ತುಂಬಾ ಹಾಸಿಗೆ ಹಿಡಿದಿರೋ ರೋಗಿಯೇನಲ್ಲ; ಸ್ವಲ್ಪ ಕೈಹಿಡಿದುಕೊಂಡು ಹಾಸಿಗೆಯಿಂದ ಎಬ್ಬಿಸಿ, ಅಲ್ಲಿಂದ ಇಲ್ಲಿಗೆ, ಇಲ್ಲಿಂದ ಅಲ್ಲಿಗೆ ಕರೆದುಕೊಂಡು ಹೋಗಬೇಕಾಗ್ತಾ ಇತ್ತು. ಟಾಯಿಲೆಟ್‍ಗೆ ಹೋಗಬೇಕಾದರೂ ಹೀಗೇನೆ. ಬಾತ್ ರೂಮಿನ ಬಾಗಿಲವರೆಗೂ ಕೈಹಿಡಿದುಕೊಂಡು ಹೋಗಬೇಕಾಗ್ತಿತ್ತು. ಎರಡು ಮೂರು ದಿನಕ್ಕೊಮ್ಮೆ ಅವರ ಮಗನೇ ಅವರನ್ನ ಬಾತ್ ರೂಮ್ ಗೆ ಕರೆದೊಯ್ದು ಸ್ನಾನದ ಶಾಸ್ತ್ರ ಮಾಡಿಸಿ ಬರುತ್ತಿದ್ದರು.</p>
<p>ದೊಡ್ಡ ಪ್ರಾಬ್ಲಮ್ ಅಂದರೆ ಎರಡು. ಒಂದು, ಅವರಿಗೆ ಅಸಾಧ್ಯ ಕೋಪ. ಎರಡು, ಅವರಿಗೆ ಕಾಡುತ್ತಿದ್ದ ಮರೆವು. ಕೊನೇದನ್ನ ಮೊದಲು ಹೇಳ್ತೀನಿ ಕೇಳಿ. ಮೂವತು ವರುಷದ ಹಿಂದಿನದ್ದನ್ನ, ನಲವತ್ತು ಹಿಂದೆ ನಡೆದ್ದನ್ನ ಎಲ್ಲ ನೆನಪಿಸಿಕೊಂಡು ವಿವರವಾಗಿ ಹೇಳಿ, ಕೊರೆಯುತ್ತಿದ್ದರು. ಆದರೆ, ಈಗ ಸ್ವಲ್ಪ ಹೊತ್ತಿನ ಮುಂಚೆ ನಡೆದದ್ದು ಅವರಿಗೆ ನೆನಪಿರುತ್ತಿರಲಿಲ್ಲ. ತಿಂಡಿ ತಿಂದಾಯ್ತಾ? ಊಟ ಮಾಡಿ ಆಯ್ತಾ? ಮಾತ್ರೆ ನುಂಗಿ ಆಯ್ತಾ? ಔಷಧಿ ಕುಡಿದಾಯ್ತಾ?- ಉಹ್ಞು, ಸುತರಾಂ ನೆನಪಿರುತ್ತಿರಲಿಲ್ಲ.</p>
</h೬>
<p>೧೪೮<br /><em>ತಿರುಗಾಟ<br />ತಿರುಗಾಟ</em><br />೧೪೯</p>
<p><h೬>ಊಟ ತಿಂಡಿ ಮನೆ ಹಾಳಾಯ್ತು, ಔಷಧಿ ಮಾತ್ರೆ ಹೊತ್ತಿಂದ ಹೊತ್ತಿಗೆ ಕೊಡಬೇಡವೇ? ನಾವೇನಾದ್ರೂ ಕೋಡೋದು ಮರೆತರೆ, ಮುಗೀತು ಅದರ ಕತೆ. ಅದನ್ನ ತೆಗೆದುಕೊಳ್ಳದಿದ್ದರೆ, ಅವರ ಆರೋಗ್ಯ ಏರು-ಪೇರು. ಮತ್ತೆ ನೋಡಿಕೊಳ್ಳೋರಿಗೇ ತಾಪತ್ರಯ. ಡಾಕ್ಟರಿಗೆ ಫೋನ್ ಮಾಡಿ, ಪರಿಹಾರ ಕಂಡು ಹಿಡಿಯಬೇಕು. ಅವರು ಹೇಳೋ ಇನ್ನಾವುದೋ ಹೊಸ ಔಷಧಿಗಾಗಿ ಹತ್ತಿರ ಇರೋ ಫಾ಼ರ್ಮಸಿಗೆ ಓಡಿ ಹೋಗಿ ತಂದು ತಿನ್ನಿಸಬೇಕು. ರಾತ್ರಿಯೆಲ್ಲ ನಿದ್ದೆ ಇಲ್ಲದೇ ಕಾಲ ಕಳೀಬೇಕು.ಇನ್ನು ಅವರು ಮುಂಗೋಪಿ ಅನ್ನೋ ವಿಚಾರ. ಬಹುಶಃ ತುಂಬಾ ವಯಸ್ಸಾದೋರೆಲ್ಲ ಹಾಗೇನೇ ಇರಬೇಕು, ಕೋಪ ಜಾಸ್ತಿ, ಹಠಮಾರಿತನ- ಮಕ್ಕಳ ಥರಾ. ಕರೆದ ತಕ್ಷಣ ಬರದಿದ್ದರೆ, ಹೇಳಿದ ಹಾಗೇ ಕೂಡಲೇ ಮಾಡದಿದ್ದರೆ, ತನಗೆ ಅಗೋ ನೋವು ಬೇಗ ಗುಣವಾಗದಿದ್ದರೆ- ಹಿಂಬಾಲಿಸಿಕೊಂಡೇ ಬರುತ್ತಿತ್ತು ಅಸಾಧ್ಯ ಕೋಪ.</p>
<p>ಆದರೆ, ಈ ಕೋಪ ಎಲ್ಲಾ ಬೇಗ ಮರೆತು ಹೋಗ್ತಾ ಇದ್ದ ಕೋಪ. ಮನಸ್ಸಲ್ಲೇ ಉಳಿಸಿಕೊಳ್ಳೋ ಕೋಪಾ ಏನೂ ಆಗಿರಲಿಲ್ಲ. ಅಗೊಮ್ಮೆ ಈಗೊಮ್ಮೆ, ನನ್ನ ಕೈ ಹಿಡಿದುಕೊಂಡು, ನೀನು ನನ್ನ ಮೊಮ್ಮಗಳಿದ್ದ ಹಾಗೆ ಕಣಮ್ಮ. ಕೋಪದಲ್ಲಿ ಏನೋ ಬಡಬಡಾಯಿಸಿ ಬಿಟ್ಟೆ ಅಂದಾಕ್ಷಣ ಅದನ್ನೆಲ್ಲಾ ತುಂಬಾ ತಲೇಗೆ ಹಚ್ಚಿಕೊಳ್ಳಬೇಡ ಕಣಮ್ಮ- ಅಂತ ಹೇಳಿದ್ದೂ ಉಂಟು. ಸ್ವಲ್ಪ ಅರ್ಥ ಮಾಡಿಕೊಂಡ ಮೇಲೆ, ಅವರ ಪರಿಸ್ಠಿತಿ ತಿಳಿದುಕೊಂಡ ಮೇಲೆ, ನಾನು ಅವರ ಬಗ್ಗೆ ಬೇಜಾರು ಮಾಡಿಕೊಳ್ಳೋದನ್ನೇ ಬಿಟ್ಟು ಬಿಟ್ಟಿದ್ದೆ.</p>
<p>ಆದರೆ, ಸಮಸ್ಯೆ, ದೊಡ್ಡ ಪ್ರಾಬ್ಲಂ ಇದ್ದದ್ದು ಬೇರೆ ಕಡೆಯಿಂದ.</p>
<p>ರಾಮರಾಯರ ಆರೋಗ್ಯವನ್ನ ನೋಡಿಕೊಳ್ಳೋಕೆ ಅವರ ಮಗ ಏರ್ಪಾಡು ಮಾಡಿದ ನರ್ಸಿಂಗ್ ಹೋಮ್‍ನ ಡಾಕ್ಟರು ಆಗಾಗ್ಗೆ ನಾವಿದ್ದ ಮನೇಗೇ ಬಂದು, ರೋಗೀನ ನೋಡಿಕೊಂಡು ಹೋಗ್ತಾ ಇದ್ದರು. ಮೊದಲು ವಾರಕ್ಕೆ ಒಂದು ಬಾರಿ ಬರೋರು, ಆಮೇಲಾಮೇಲೆ, ವಾರಕ್ಕೆ ಎರಡು ಬಾರಿ ಆದರೂ ನೋಡಲೇ ಬೇಕು- ಅಂತ ಒತ್ತಾಯಿಸ ತೊಡಗಿದರು. ತಾವೇ ಇಲ್ಲಿಗೆ ಬಂದು ಹೋಗೋದಕ್ಕೆ ಆಗದೇ ಇದ್ದಾಗ, ಒಂದು ಟ್ಯಾಕ್ಸಿ ಮಾಡಿಕೊಂಡು, ವೀಲ್ ಚೇರ್‍ನ್ನ ಅದರಲ್ಲಿ ಇರಿಸಿಕೊಂಡು, ಪೇಷಂಟ್ ಜೊತೆ ನರ್ಸಿಂಗ್ ಬರಲು ಹೇಳಿದ್ದರು. ಒಂದೆರಡು ಸಲ ಮಗ ನಮ್ಮ ಜೊತೆ ಹಾಗೆ ಬಂದಿದ್ದ. ಆಮೇಲೆ, ನಾನೇ ಈ ಕೆಲ್ಸಾನೂ ಮಾಡ್ತಾ ಇದ್ದೆ.</p>
<p>ಬರು ಬರುತ್ತಾ, ಡಾಕ್ಟರು ಬಹಳ ಸಲಿಗೆಯಿಂದ ನನ್ನೊಡನೆ ವರ್ತಿಸಲು ಪ್ರಾರಂಭಿಸಿದ್ದನ್ನ ನಾನು ಗಮನಿಸತೊಡಗಿದೆ. ವಿನಾಕಾರಣ ಕೈ ಮುಟ್ಟೋದು, ಮೈಗೆ<br />ಮೈ ತಗುಲಿಸೋದು- ಇತ್ಯಾದಿ ಎಲ್ಲ ಶುರುವಾಯ್ತು. ನನಗೆ ಇದು ಯಾಕೋ ಅತೀ ಆಯ್ತು ಅಂತ ಅನ್ನಿಸ ತೊಡಗಿತು. ನನ್ನ ಪರಿಚಾರಿಕೆಯ ಬಗ್ಗೆ ಏನೇನೋ ಪ್ರಶಂಸೆ ಮಾತುಗಳನ್ನ ಅವರು ಮೊದಮೊದಲು ಆಡ್ತಾ ಇದ್ದಾಗ, ಸಹಜವಾಗಿಯೇ ನನಗೆ ಒಳಗೊಳಗೇ ಖುಷಿ ಆಗ್ತಾ ಇತ್ತು. ಆದರೆ, ಆಮೇಲಾಮೇಲೆ ನಮ್ಮ ಮನೆಗೆ ರೋಗಿಯನ್ನ ನೋಡಲು ಬರುವಾಗ, ಅದೂ ಇದೂ ಗಿಫು಼್ಟಗಳನ್ನ ನನಗೆ ತಂದು ಕೊಡೋದಕ್ಕೆ ಪ್ರಾರಂಭಿಸಿದಾಗ, ಅನುಮಾನ ಹುಟ್ಟ ತೊಡಗಿತು.</p>
<p>ಹೀಗೆ ಸ್ವಲ್ಪ ದಿನ ಕಳೆದ ಮೇಲೆ, ಒಂದೆರಡು ತಿಂಗಳೇ ಇರಬೇಕು, ಒಂದು ದಿನ, ನಾನು ರಾಮರಾಯರನ್ನ ಟ್ಯಾಕ್ಸೀಲಿ ಕರೆದುಕೊಂಡು ಡಾಕ್ಟರ್‍ರ ನರ್ಸಿಂಗ್ ಹೋಮ್ ಗೆ ಬಂದಿದೀನಿ. ಪೇಷಂಟ್‍ನ ಮೆಡಿಕಲ್ ಚೆಕ್ ಅಪ್ ಮಾಡಿದ ಮೇಲೆ, ನನ್ನನ್ನ ಕರೆದು, ''ಸ್ವಲ್ಪ ಅಬ್ಸರ್ವೇಷನ್ ನಲ್ಲಿ ಇಡಬೇಕು, ಇಲ್ಲೇ ನರ್ಸಿಂಗ್ ಹೋಮ್‍ನಲ್ಲೇ ಇರಲಿ, ಅಡ್‍ಮಿಟ್ ಮಾಡಿಕೊಂಡು ಬಿಡ್ತೀನಿ. ಅವರ ಮಗನಿಗೆ ನಾನೇ ಫೋನ್ ಮಾಡಿ ಹೇಳಿಬಿಟ್ಟಿದೀನಿ''- ಅಂತ ಅಂದರು.</p>
<p>ನನಗೆ ಏನು ಹೇಳಬೇಕೋ ತಿಳಿಯಲಿಲ್ಲ.</p>
<p>''ಹಾಗೇ ಆಗ್ಲಿ. ಅವರ ಮಗನಿಗೆ ಹೇಳಿದೀರಿ ಅಂತ ಅಂದ್ ಮೇಲೆ, ಸರಿ ಹೋಯ್ತು. ನಾನು ಸ್ವಲ್ಪ ಹೊತ್ತು ಇಲ್ಲಿದ್ದು ಆಮೇಲೆ, ಹೊರಗಡೆ ಕಾದು ನಿಂತಿರೋ ಟ್ಯಾಕ್ಸೀಲಿ ಮನೇಗೆ ಹೋಗ್ತೀನಿ''- ಅಂದೆ.</p>
<p>''ನೀನು ಸ್ವಲ್ಪ ಹೊತ್ತು ಇಲ್ಲೇ ಇರು. ಬೇಗನೇ ಅಗಬಹುದು, ಅಥವಾ ಒಂದೆರಡು ಗಂಟೆನೂ ಆಗಬಹುದು, ನಾನೇ ನಿನ್ನನ್ನ ನನ್ನ ಕಾರಿನಲ್ಲಿ ಮನೇಗೆ ಕರೆದುಕೊಂಡು ಹೋಗಿ ಬಿಡ್ತೀನಿ. ಯೋಚನೆಮಾಡಬೇಡ''- ಅಂದರು, ಡಾಕ್ಟ್ರು.</p>
<p>ಸಂಜೆ ತನಕ ಅಲ್ಲೇ ಕುಳಿತಿದ್ದೆ.</p>
<p>ಆಮೇಲೆ ಡಾಕ್ಟರು ತಮ್ಮ ಕಾರಿನಲ್ಲಿ ನನ್ನನ್ನ ಕರೆದುಕೊಂಡು ಹೋದರು- ರಾಮರಾಯರ ಮನೇಗಲ್ಲ, ತಮ್ಮ ಮನೇಗೂ ಅಲ್ಲ, ಇನ್ನಾವುದೋ ಒಂದು ಫಾ಼್ಲಟ್‍ನ ಅಪಾರ್ಟ್‍ಮೆಂಟ್ ಥರಾ ಇರೋ ಖಾಲಿ ಮನೇಗೆ.</p>
<p>ಖಾಲಿ ಅಂದರೆ ಪೂರಾ ಖಾಲಿ ಏನಲ್ಲ. ಎಲ್ಲಾ ಸುಸಜ್ಜಿತವಾದ ಲಿವಿಂಗ್ ರೂಮ್, ಬೆಡ್ ರೂಂ ಇರೋ ಅಂಥ ಮನೇನೇ. ಬಾಗಿಲ ಬೀಗ ತೆಗೆದು, ನನ್ನನ್ನ ಒಳಗಡೆ ಕರೆದುಕೊಂಡು ಹೋದವರೇ ನನ್ನನ್ನ ಪುಸಲಾಯಿಸಲು ಅವರು ಪ್ರಾರಂಭಿಸಿದರು. ಪ್ರೀತಿ, ಪ್ರೇಮ, ನಾನೆಷ್ಟು ಚೆನ್ನಾಗಿದೀನಿ, ನಾನೇಕೆ ಸ್ಪೆಷಲ್, ನನ್ನ ಮೇಲೆ ಯಾಕೆ ಅವರಿಗೆ ಅಷ್ಟೊಂದು ಮನಸ್ಸಾಗಿದೆ- ಏನೇನೋ ಬಡಬಡಾಯಿಸಲು ತೊಡಗಿದರು. ಇದೆಲ್ಲಾ ಹೀಗಾಗ್ತಾ ಇದೆ ಅಂತ ನನಗೆ ನಂಬಿಕೇನೇ ಬರಲಿಲ್ಲ.</p>
<p>ಅಡಿಗೇ ಮನೇಲಿತೋ ಪ್ರಿಜ್‍ನಿಂದ ಏನೊ ಕುಡಿಯೋದಕ್ಕೆ ಕೂಲ್ ಡ್ರಿಂಕ್ಸ್</p>
</h೬>
<p>೧೫೦<br /><em>ತಿರುಗಾಟ<br />ತಿರುಗಾಟ</em><br />೧೫೧</p>
<p><h೬>ತರಲು ಅವರು ಒಳಹೋದ ಸಮಯ ನೋಡಿ, ನಾನು ದಢಾರನೇ ಎದ್ದು, ಅವರಿಂದ ತಪ್ಪಿಸಿಕೊಂಡು, ಹೊರ ಬಾಗಿಲು ತೆಗೆದು, ಓಡಿ ಹೊರಬಂದೆ. ಹಿಂತಿರುಗಿಯೂ ನೋಡದೆ, ಸರಸರನೆ ಮಹಡಿ ಮೇಟ್ಟಲುಗಳನ್ನಿಳಿದು, ಕೆಳಗೆ ಬಂದೆ. ಗೇಟಿಂದ ಹೊರಗಡೆ ಬಂದವಳೇ, ಬೇಗ ರಸ್ತೆ ಕ್ರಾಸ್ ಮಾಡಿ, ಆ ಬದೀಗೆ ಹೋಗಿ ಖಾಲಿ ಹೋಗುತ್ತಿದ್ದ ಒಂದು ಆಟೋ ನಿಲ್ಲಿಸಿ, ಬಸ್ ಸ್ಟಾಂಡ್‍ಗೆ ಅರ್ಜೆಂಟ್ ಹೋಗಬೇಕು, ಬೇಗ ಹೋಗಪ್ಪ- ಅಂತ ಬೇಡಿಕೊಂಡೆ.ದೇವರ ದಯ, ನನ್ನ ಕೈಯಲ್ಲಿದ್ದ ನನ್ನ ಪರ್ಸ್‍ನಲ್ಲಿ ಹಣ ಇತ್ತು. ಏನಾದರೂ ಎಮರ್ಜನ್ಸಿಗೆ ಬೇಕಾಗಬಹುದು- ಅಂತ ರಾಮರಾಯರ ಮಗ ನೂರಿನ್ನೂರು ರೂಪಾಯಿ ನನಗೆ ಕೊಟ್ಟಿರುತ್ತಿದ್ದರು. ಟ್ಯಾಕ್ಸಿಯವನಿಗೆ ದುಡ್ಡು ಕೊಟ್ಟಮೇಲೂ ಸಾಕಷ್ಟು ಹಣ ನನ್ನ ಪರ್ಸ್‍ನಲ್ಲಿ ಇತ್ತು. ಉಟ್ಟ ಬಟ್ಟೆಯಲ್ಲೇ ಬಸ್ ಹತ್ತಿ ಬೆಂಗಳೂರು ಬಿಟ್ಟು ಮೈಸೂರಿಗೆ ಹಿಂದಿರುಗಿದೆ.</p>
<p>ನಂಬಿದರೆ ನಂಬಿ, ಬಿಟ್ಟರೆ ಬಿಡಿ. ನನಗೇ ನಂಬೋದಕ್ಕೆ ಕಷ್ಟ, ಇನ್ನು ನಿಮಗೆ ನಂಬಿ ಅಂತ ಹೇಳೋದು ಹೇಗೆ? ಆದರೆ, ಅದದ್ದಂತೂ ನಿಜ.</p>
<p>ಯಶೋದಾ ತನ್ನ ಕಿಡ್‍ನ್ಯಾಪ್ ಕತೆ ಹೇಳಿ ಮುಗಿಸೋ ವೇಳೆಗೆ ನಾವು ಮೈಸೂರು ತಲುಪಿದ್ದೆವು.</p>
<p>''ನಿನ್ನನ್ನ ಎಲ್ಲಿ ಬಿಡಬೇಕಮ್ಮಾ?''- ಕೇಳಿದ್ದು ನಂಜಪ್ಪನವರಲ್ಲ, ನಾನು.</p>
<p>* * *</p>
<p>ಇದು ವಿಚಿತ್ರವಾದರೂ ಸತ್ಯ. ಅವತ್ತು ಟ್ರಾವೆಲ್ ಏಜೆನ್ಸಿ ಯಜಮಾನ ಕರೆದು ಏರ್‍ಪೋರ್ಟ್‍ಗೆ ಹೋಗಿ ದುಬೈನಿಂದ ಬರುತ್ತಿರೋ ಅಫ್ಸರ್ ಖಾನ್ ಅವರನ್ನು ಕರೆದುಕೊಂಡು ಬರಬೇಕಪ್ಪ. ಸರಿಯಾಗಿ ಬೆಳಿಗಿನ ಜಾವ ೩:೩೦ ಗಂಟೆಗೆ ಏರ್‍ಪೋರ್ಟ್‍ನಲ್ಲಿ ಅಫ್ಸರ್ ಹೆಸರಿನ ನಾಮಫಲಕ ಹಿಡಿದುಕೊಂಡು ನಿಂತುಕೊ. ಅವರನ್ನು ಗುರುತಿಸಿ ಅವರು ಹೇಳಿದಲ್ಲಿಗೆ ಹೋಗಿ ಮುಟ್ಟಿಸು ಎಂದು ಹೇಳಿದರು.</p>
<p>ನಾನು ಸರಿಯಾಗಿ ೩:೩೦ ಗಂಟೆಗೆ ಏರ್‍ಪೋರ್ಟ್‍ಗೆ ಹೋಗಿ ನಾಮಫಲಕ ಹಿಡಿದುಕೊಂಡು ನಿಂತಿದ್ದೆ. ಗಂಡ ಹೆಂಡತಿ ಮತ್ತು ಎರಡು ಮಕ್ಕಳು ನನ್ನ ಕಡೆಗೆ ಬಂದರು. ಇಂಗ್ಲಿಷಿನಲ್ಲಿ ನಮ್ಮ ಬಾಸ್ ಮತ್ತು ಟ್ರಾವೆಲ್ ಏಜೆನ್ಸಿ ಹೆಸರು ಹೇಳಿದರು. ಹೌದೆಂದು ಹೇಳಿ ಅವರ ಕೈಯಲ್ಲಿದ್ದ ಸಾಮಾನುಗಳನ್ನು ತೆಗೆದುಕೊಂಡು ಅಲ್ಲೇ ಪಾರ್ಕ್ ಮಾಡಿದ್ದ ನಮ್ಮ ಕಾರಿನ ಹತ್ತಿರ ಹೋಗಿ ಲಗೇಜ್‍ನ್ನು ಮೇಲಿರಿಸಿ ಅವರೆಲ್ಲರಿಗೂ ಕುಳಿತುಕೊಳ್ಳಲು ಅನುವು ಮಾಡಿಕೊಟ್ಟೆ.</p>
<p>ಕಾರಲ್ಲಿ ಕುಳಿತ ನಂತರ ''ಹಿಂದಿ ಬರುತ್ತೇನೆಪ್ಪ'' ಎಂದು ಹಿಂದಿಯೊಳಗೆ<br />ಕೇಳಿದರು. ನಾನು ಬರುತ್ತೆ ಅಂತ ತಲೆಯಾಡಿಸಿದೆ.</p>
<p>''ಎಲ್ಲಿಗೆ ಹೋಗಬೇಕು'' ಎಂದು ಹಿಂದಿಯಲ್ಲಿ ಕೇಳಿದೆ.</p>
<p>''ಮೈಸೂರಲ್ಲಿ ಹೋಟೆಲ್‍ಗೆ ಕರೆದುಕೊಂಡು ಹೋಗಪ್ಪ ನಾನು ಹೋಟೆಲ್ ಬುಕ್ ಮಾಡಿದ್ದೀನಿ'' ಎಂದರು. ನಾವು ಅಲ್ಲಿಂದ ಹೊರಡುವ ವೇಳೆಗೆ ಸುಮಾರು ೫:೦೦ ಗಂಟೆಯಾಗಿದ್ದ ಕಾರಣ ಮೈಸೂರು ತಲುಪುವ ವೇಳೆಗೆ ಎಂಟು ಎಂಟುಕಾಲು ಗಂಟೆಯಾಗಿಹೋಯಿತು. ಬರುವಾಗಲೇ ಹಿಂದಿಯಲ್ಲಿ ನನ್ನೊಡನೆ ಸಂಭಾಷಣೆ ಮಾಡಿದರು. ಮೈಸೂರಿಗೆ ಬರುವ ವೇಳೆಗೆ ನನ್ನ ಡ್ರೈವಿಂಗ್ ಬಗ್ಗೆ ಅವರಿಗೆ ಸಂಪೂರ್ಣ ವಿಶ್ವಾಸ ಹುಟ್ಟಿತು.</p>
<p>''ನಾನು ಸ್ವಲ್ಪದಿವಸ ಹೋಟೆಲ್‍ನಲ್ಲಿ ಇರುತ್ತೇನೆ. ನಮ್ಮ ಮಕ್ಕಳಿಗೆ ಒಳ್ಳೆಯ ಶಾಲೆಗೆ ಸೇರಿಸಬೇಕು, ಒಳ್ಳೆಯ ಶಾಲೆಯ ಹತ್ತಿರ ಒಳ್ಳೆಯ ಮನೆ ಬೇಕು, ಇದಕ್ಕೆಲ್ಲ ನಿನ್ನ ಸಹಾಯ ಬೇಕಪ್ಪ'' ಎಂದರು.</p>
<p>ನಾನು ''ನನ್ನ ಗೆಳೆಯ ಒಬ್ಬ ರಿಯಲ್ ಎಸ್ಟೇಟ್ ಬ್ರೋಕರ್ ಇದ್ದಾನೆ ಅವನನ್ನು ಪರಿಚಯಮಾಡಿಕೊಡುತ್ತೀನಿ, ಅವನು ನಿಮಗೆ ಸಹಾಯ ಮಾಡುತ್ತಾನೆ'' ಎಂದು ಹೇಳಿದೆ.</p>
<p>''ನನಗೆ ಪ್ರತಿ ದಿನ ಓಡಾಡೋದಕ್ಕೆ ಒಂದು ಕಾರು ಬೇಕು, ಮಕ್ಕಳನ್ನು ಶಾಲೆಗೆ ಕರೆದುಕೊಂಡು ಹೋಗೋದಕ್ಕೆ, ನಾನು ಹೊರಗಡೆ ತಿರುಗಾಡೋದಕ್ಕೆ ಎಲ್ಲದಕ್ಕೂ ನಮ್ಮ ಜೊತೆಗೆ ಬೆಳಗ್ಗೆಯಿಂದ ರಾತ್ರಿಯವರೆಗೂ ಒಂದು ದೊಡ್ಡಕಾರು ಈಗ ನಿನ್ನ ಹತ್ತಿರ ಇದೆಯಲ್ಲ ಕ್ವಾಲಿಸ್ ಆ ತರಹದ್ದು ಕಾರು ಮತ್ತು ಡ್ರೈವರ್ ಬೇಕು. ಇದರ ಬಗ್ಗೆ ಎಲ್ಲ ಮಾತಾಡಬೇಕು ಈಗ ನಾನು ಪ್ರಯಾಣ ಮಾಡಿ ತುಂಬಾ ಆಯಾಸವಾಗಿರುವುದರಿಂದ ಒಂದೆರಡು ಗಂಟೆ ನಿದ್ದೆ ಮಾಡಿ ಏಳುತ್ತೀನಿ, ನೀನು ಬೇಕಾದರೆ ಮನೆಗೆ ಹೋಗಿ ತಿಂಡಿತಿಂದು ಬರುವ ಹಾಗಿದ್ದರೆ, ಹೋಗಿ ಸುಮಾರು ಹನ್ನೊಂದುವರೆ - ಹನ್ನೆರಡು ಗಂಟೆಯ ವೇಳೆಗೆ ಮತ್ತೆ ಹೋಟೆಲಿಗೆ ಬಾರಪ್ಪ'' ಎಂದು ಹೇಳಿದರು.</p>
<p>ಅದರಂತೆಯೇ ನಾನು ಮನೆಗೆ ಹೋಗಿ ಸ್ನಾನ ಪೂಜೆ ಉಪಾಹಾರ ಎಲ್ಲ ಮುಗಿಸಿಕೊಂಡು ಹನ್ನೆರಡುಗಂಟೆಯ ವೇಳೆಗೆ ಅವರು ತಂಗಿದ್ದ ಹೋಟೆಲಿಗೆ ಬಂದೆ.</p>
<p>ನನ್ನನ್ನು ಅವರ ರೂಮಿಗೆ ಕರೆದರು. ಒಳಗಡೆ ಹೋದಮೇಲೆ ನೇರವಾಗಿ ವಿಷಯಕ್ಕೆ ಬಂದರು:</p>
<p>''ನಿನ್ನ ಕಾರು, ನಿನ್ನ ಡ್ರೈವಿಂಗ್ ಎಲ್ಲಾ ನನಗೆ ಇಷ್ಟವಾಯಿತು. ನಾವು ಇಲ್ಲಿ ಇನ್ನೂ ಎರಡು ವರ್ಷಗಳ ಕಾಲ ಇರೋದು ಅಂತ ಅಂದುಕೊಂಡು ಬಂದಿದ್ದೀವಿ. ಆದ್ದರಿಂದ ನಾವು ಇರುವಷ್ಟು ದಿನ ನೀನು ಡ್ರೈವರ್ ಆಗಿ ಇರುತ್ತೀಯ? ತಿಂಗಳಿಗೆ</p>
</h೬>
<p>೧೫೨<br /><em>ತಿರುಗಾಟ<br />ತಿರುಗಾಟ</em><br />೧೫೩</p>
<p><h೬>ನಿನಗೆ ಎಷ್ಟು ಸಂಬಳ ಕೊಡಬೇಕು? ಸಂಬಳವಲ್ಲದೆ ನಿನ್ನ ದಿನದ ಖರ್ಚಿಗೂ ನಾನು ಹಣ ಕೊಡುತ್ತೇನೆ'' ಎಂದರು.ನಾನು ಇದನ್ನು ನಿರೀಕ್ಷಿಸಿರದ ಕಾರಣ ''ಮನೆಯಲ್ಲಿ ವಿಚಾರಿಸಿ ನಾಳೆ ದಿವಸ ಉತ್ತರ ಕೊಡುತ್ತೇನೆ'' ಎಂದೆ. ''ಇವತ್ತು ಇನ್ನೆಲ್ಲಿಗಾದರೂ ಹೋಗಬೇಕಾ, ಇನ್ನೇನಾದರೂ ಕೆಲಸ ಇದೆಯಾ?'' ಎಂದೆ.</p>
<p>ಅವರು ದುಬೈನಿಂದ ತಂದಿದ್ದ ಬಾದಾಮಿ, ದ್ರಾಕ್ಷಿ, ಚಾಕಲೇಟ್ ಪಟ್ಟಣಗಳನ್ನು ಕೊಟ್ಟು 'ಮನೆಗೆ ತೆಗೆದುಕೊಂಡು ಹೋಗು' ಎಂದು ಹೇಳಿ ''ಇವತ್ತು ಸ್ವಲ್ಪ ಬ್ಯಾಂಕಿನ ಕೆಲಸ ಇದೆ, ಯಾವುದಾದರೂ ಒಳ್ಳೆಯ ಬ್ಯಾಂಕಿನಲ್ಲಿ ನಾನು ಅಕೌಂಟ್ ತೆಗೆಯಬೇಕು, ನನಗೆ ಇಲ್ಲಿ ಇನ್ನೂ ಯಾರೂ ಗುರುತಿಲ್ಲದ ಕಾರಣ ನೀನೇ ಯಾವುದಾದರೂ ಬ್ಯಾಂಕಿಗೆ ಕರೆದುಕೊಂಡು ಹೋಗುತ್ತೀಯ'' ಎಂದರು.</p>
<p>ಪಾಪ ಹೊಸದಾಗಿ ಬಂದಿದ್ದಾರೆ; ನಾನು ಏನಾದರೂ ಸಹಾಯ ಮಾಡಬೇಕು ಎಂದುಕೊಂಡು ನನಗೆ ಪರಿಚಯವಿದ್ದ ಪುಷ್ಪ ಅವರು ಕೆಲಸ ಮಾಡುವ ಬ್ಯಾಂಕಿಗೆ ಕರೆದುಕೊಂಡು ಹೋದೆ. ನನ್ನ ಮುಖ ನೋಡಿ ಯಾವ ಪ್ರೂಫು ಇಲ್ಲದೆ ಅವರಿಗೆ ಅಕೌಂಟ್ ಓಪನ್ ಮಾಡಲು ಸಹಾಯವಾಯಿತು. ಆ ದಿವಸ ಹಾಗೆ ಇನ್ನೆರಡು ಮೂರುಕಡೆ ಕರೆದುಕೊಂಡು ಹೋಗಿ ಅವರಿಗೆ ಬೇಕಾದ ಸಾಮಾನು, ಮಕ್ಕಳಿಗೆ ಬೇಕಾದ ಸಾಮಾನುಗಳನ್ನು ತೆಗೆದುಕೊಳ್ಳುವುದಕ್ಕೆ ಸಹಾಯ ಮಾಡಿದೆ. ನನ್ನ ಗೆಳೆಯ ರಿಯಲ್ ಎಸ್ಟೇಟ್ ಬ್ರೋಕರ್‍ನ್ನು ಅವರಿಗೆ ಪರಿಚಯಮಾಡಿಕೊಟ್ಟೆ. ಅವರಿಬ್ಬರೂ ಮಾತನಾಡಿಕೊಂಡರು. ಅವರನ್ನು ಹೋಟೆಲ್‍ಗೆ ಬಿಟ್ಟು ನಾನು ಮನೆಗೆ ಬಂದೆ. ಸುನಂದಳೊಡನೆ ಈ ಪ್ರಸ್ತಾಪ ಮಾಡಿದೆ.</p>
<p>ಇದು ಒಂದು ರೀತಿಯಲ್ಲಿ ವರವಾಗೇ ಇತ್ತು. ನಾನು ತಿಂಗಳಿಗೆ ಸುಮಾರು ಹತ್ತು ಸಾವಿರ ರೂಪಾಯಿ ಸಂಬಳ ಕೇಳಬೇಕೆಂದು, ಜೊತೆಗೆ ಬಾಟಾ ಅಂತ ನೂರೈವತ್ತು ರೂಪಾಯಿ ಕೇಳಬೇಕೆಂದು ನಾವಿಬ್ಬರು ಮಾತನಾಡಿ ಕೊಂಡೆವು. ಮತ್ತು ಕಾರಿಗೆ ಪೆಟ್ರೋಲ್ ಹಾಗೂ ಅದಕ್ಕೆ ಬರುವ ವೆಚ್ಚಗಳನ್ನು ಅವರೇ ನೋಡಿಕೊಳ್ಳಬೇಕೆಂದು ಅಂದುಕೊಂಡೆವು.</p>
<p>ಮಾರನೆಯ ದಿನ ಬೆಳಿಗ್ಗೆ ಎಂಟುಗಂಟೆಯ ವೇಳೆಗೆ ಅಫ್ಸರ್‍ನಿಂದ ನೀನು ತಕ್ಷಣ ಹೋಟೆಲ್‍ಗೆ ಬರಬೇಕೆಂದು ಬುಲಾವ್ ಬಂತು. ನಾನು ಹೋಟೆಲ್‍ಗೆ ಹೋದೆ.</p>
<p>''ಈಗ ತಕ್ಷಣ ಬ್ಯಾಂಕಿಗೆ ನಾವು ಹೋಗಬೇಕು, ನನಗೆ ಅರ್ಜೆಂಟ್ ಕೆಲಸವಿದೆ'' ಎಂದರು.</p>
<p>ನನ್ನ ಗೆಳತಿ ಪುಷ್ಪ ಇದ್ದ ಬ್ಯಾಂಕಿಗೆ ಮತ್ತೆ ಕರೆದುಕೊಂಡು ಹೋದೆ. ಬಹುಶಃ ಅವರು ತುಂಬಾ ಹಣವನ್ನು ಡಿಪಾಜಿóಟ್ ಮಾಡಿರಬೇಕು ಅನ್ಸುತ್ತೆ, ಏಕೆಂದರೆ ಪುಷ್ಪಾ<br />ಅವರು ನನ್ನ ಬಳಿ ಬಂದು ''ಒಳ್ಳೆಯ ಗಿರಾಕಿಯನ್ನು ನಮ್ಮ ಬ್ಯಾಂಕಿಗೆ ಪರಿಚಯಿಸಿದ್ದೀಯಾ ತುಂಬಾ ಥ್ಯಾಂಕ್ಸ್'' ಎಂದು ನನಗೆ ಅಭಿನಂದಿಸಿದರು.</p>
<p>ಅನಂತರ ಇನ್ನೆಲ್ಲೋ ಒಂದೆರಡು ಮೂರು ಅಂಗಡಿಗಳಿಗೆ ಹೋಗಿ ಸುಮಾರು ಮಧ್ಯಾಹ್ನ ಮೂರು ಗಂಟೆಯ ಹೊತ್ತಿಗೆ ಅವರ ಹೊಟೆಲ್‍ಗೆ ಹಿಂದಿರುಗಿದೆವು. ನಾನು ಅವರನ್ನು ಹಿಂಬಾಲಿಸಿದೆ.</p>
<p>''ನೀನು ಏನು ತೀರ್ಮಾನಕ್ಕೆ ಬಂದೆಯಪ್ಪ? ನಿನಗೆ ಬರೋದಕ್ಕೆ ಕಷ್ಟವಾದರೆ ಬೇರೆ ಯಾರನಾದರೂ ಒಳ್ಳೆಯ ಡ್ರೈವರ್‍ನ್ನು ಪರಿಚಯ ಮಾಡಿಕೊಡುತ್ತೀಯೋ'' ಎಂದು ಕೇಳಿದರು.</p>
<p>ಆಗ ನಾನು ''ಮನೆಯಲ್ಲಿ ಮಾತನಾಡಿದೆ, ಆದರೆ ಒಂದೆರಡು ಮೂರು ವಿಷಯ ನೇರವಾಗಿ ಮಾತನಾಡಬೇಕಿತ್ತು'' ಎಂದೆ.</p>
<p>ಅದಕ್ಕೆ ಅವರು ''ಹೇಳು ಹೇಳು ತೊಂದರೆಯಿಲ್ಲ'' ಎಂದರು.</p>
<p>''ನನಗೆ ತಿಂಗಳಿಗೆ ಎಷ್ಟು ಸಂಬಳ ಕೊಡುತ್ತೀರ?'' ಎಂದೆ</p>
<p>''ನೀನೇ ಹೇಳು ನನಗೆ ಇಲ್ಲಿಯ ವಿಚಾರ ಗೊತ್ತಿಲ್ಲ'' ಅಂದರು. ತಲೆ ಕೆರೆದುಕೊಳ್ಳುತ್ತ ''ಇಲ್ಲಿ ತಿಂಗಳಿಗೆ ಹತ್ತರಿಂದ ಹದಿನೈದು ಸಾವಿರದವರೆಗೂ ಸಂಬಳ ಕೊಡುತ್ತಾರೆ. ಅಲ್ಲದೆ ನೂರರಿಂದ ನೂರೈವತ್ತನ್ನು ಪ್ರತಿನಿತ್ಯ ಬಾಟಾ ಕೊಡುತ್ತಾರೆ. ಪೆಟ್ರೋಲ್, ಗಾಡಿ ಖರ್ಚು ಎಲ್ಲವನ್ನೂ ಯಜಮಾನನೇ ನಿರ್ವಹಿಸುತ್ತಾನೆ'' ಎಂದು ಹೇಳಿದೆ.</p>
<p>''ಸರಿ! ಹಾಗಾದರೆ ನಾನು ತಿಂಗಳಿಗೆ ಹದಿಮೂರು ಸಾವಿರ ರೂಪಾಯಿ, ಪ್ರತಿನಿತ್ಯ ನೂರೈವತ್ತು ರೂಪಾಯಿ ಬಾಟಾ, ಅಲ್ಲದೆ ನಿನ್ನ ಊಟ ತಿಂಡಿ ವ್ಯವಸ್ಥೆಯನ್ನು ಬೇಕಾದರೆ ಮಾಡುತ್ತೇನೆ'' ಎಂದರು.</p>
<p>''ಅದೇ ತುಂಬ ಮುಖ್ಯವಾದ ವಿಷಯ ಸರ್! ನಾನು ನಿಮ್ಮ ಮನೆಯಲ್ಲಿ ಅಂತ ಅಲ್ಲ; ಯಾರ ಮನೆಯಲ್ಲೂ ಒಂದು ತೊಟ್ಟು ನೀರೂ ಕುಡಿಯುವುದಿಲ್ಲ. ಏನೋ ಪೂಜೆ ಪುನಸ್ಕಾರ ವ್ರತ ಮಾಡಿಕೊಂಡಿರುವ ಕಾರಣ ಹೊರಗಡೆ ಏನನ್ನೂ ತೆಗೆದುಕೊಳ್ಳುವುದಿಲ್ಲ. ಆದರೆ ಹಣ್ಣನ್ನು ಬೇಕಾದರೆ ತೆಗೆದುಕೊಳ್ಳುತ್ತೇನೆ'' ಎಂದೆ.</p>
<p>ಹೀಗೆ ನಾವಿಬ್ಬರು ಕೆಲಸದ ಬಗ್ಗೆ ಮಾತನಾಡಿಕೊಂಡೆವು. ಮತ್ತೆ ಅಂದಿನಿಂದಲೇ ಕೆಲಸದ ಆರಂಭವೂ ಆಯಿತು. ಸಾಯಂಕಾಲ ನಮ್ಮ ಟ್ರಾವೆಲ್ ಏಜೆನ್ಸಿಯ ಬಾಸ್ ಜೊತೆ ಮಾತನಾಡಿದಾಗ ಅವರಿಗೆ ನನ್ನ ಮೇಲೆ ಸ್ವಲ್ಪ ಸಿಟ್ಟಾಯಿತು. ಏನು ಮಾಡಕಾಗುತ್ತೆ ನಾನೂ ಬದುಕಬೇಕಲ್ಲ, ಜಾಸ್ತಿ ಸಂಬಳ ಕೊಡುವ ಆಫರ್ ಇರಬೇಕಾದರೆ ನಾನೇಕೆ ತಿರಸ್ಕರಿಸಲಿ. ಕೋಪ ಮಾಡಿಕೊಂಡರೆ ಮಾಡಿಕೊಳ್ಳಲಿ ಎಂದು ಮನಸಿನಲ್ಲಿ ಅಂದುಕೊಂಡೆ.</p>
</h೬>
<p>೧೫೪<br /><em>ತಿರುಗಾಟ<br />ತಿರುಗಾಟ</em><br />೧೫೫</p>
<p><h೬>ಅಂದು ಮಂಗಳವಾರ ಅಷ್ಟಮಿ ದಿನ. ಅಂದಿನಿಂದ ಬೆಳಿಗ್ಗೆ ಏಳು ಗಂಟೆಗೆ ಅವರ ಮನೆಗೆ ಹೋಗಿ ಸಾಯಂಕಾಲ ಅಥವಾ ರಾತ್ರಿ ಒಂಬತ್ತು ಗಂಟೆಯವರೆಗೂ ಅಲ್ಲೇ ಇದ್ದು, ಮನೆಗೆ ಹೋಗುವ ವೇಳೆಗೆ ಸುಮಾರು ಒಂಬತ್ತೂವರೆ ಹತ್ತಾಗುತ್ತಿತ್ತು. ಮಕ್ಕಳನ್ನು ಮನೆಯ ಹತ್ತಿರದಲ್ಲೇ ಇರುವ ಕ್ಲೂನಿ ಕಾನ್ವೆಂಟ್‍ಗೆ ಸೇರಿಸಿದೆವು. ಪ್ರತಿನಿತ್ಯ ನನ್ನ ಕೆಲಸ ಮಕ್ಕಳನ್ನು ಶಾಲೆಗೆ ಕರೆದುಕೊಂಡು ಹೋಗಿ ಬಿಡುವುದು ಮತ್ತು ಕರೆತರುವುದು, ಅಫ್ಸರ್‍ರವರನ್ನು ಬ್ಯಾಂಕಿಗೆ, ಕೆಲವು ಆಫೀಸಿಗೆ ಕರೆದುಕೊಂಡುಹೋಗಿ ಬರುವುದು. ಕೆಲವು ವೇಳೆ ಅವರ ಹೆಂಡತಿಯನ್ನು ಮಾರುಕಟ್ಟೆಗೆ ಕರೆದುಕೊಂಡು ಹೋಗಿ ಬರುತ್ತಿದ್ದೆ. ಹೀಗೆ ಸುಮಾರು ಒಂದು ವರ್ಷಗಳ ಕಾಲ ಸಹಜವಾಗಿ ಸುಲಭವಾಗಿ ಸರಳವಾಗಿ ಜೀವನ ಸುಂದರಮಯವಾಗಿತ್ತು. ಪ್ರತಿನಿತ್ಯ ಮನೆಗೆ ಹೋಗಲು ಅವಕಾಶವಿತ್ತು.ಮುಂದೆ ವ್ಯವಹಾರಗಳು ಅಡ್ಡಾದಿಡ್ಡಿ ಬೆಳೆದವು. ಕಂತೆಕಂತೆ ಹಣವನ್ನು ಕೊಟ್ಟು ಅದನ್ನು ಬ್ಯಾಂಕಿಗೆ ಡಿಪಾಜಿóಟ್ ಮಾಡಲು ಹಾಗೂ ತರಲು ನಾನೇ ಹೋಗಿ ಬರುತ್ತಿದ್ದೆ. ಅವರ ಮನೆಗೆ ಯಾರೂ ಬಂದು ಹೋದ ಹಾಗೆ ಕಾಣೆ. ಮಕ್ಕಳು ಮಾತ್ರ ನನ್ನನ್ನು 'ಅಂಕಲ್ ಅಂಕಲ್' ಎಂದು ತುಂಬಾ ಹಚ್ಚಿಕೊಂಡಿದ್ದವು. ತುಂಬಾ ತುಂಟ ಮಕ್ಕಳು. ಅವರಿಗೆ ಏನು ಬೇಕು ಅದನ್ನು ಆ ತಕ್ಷಣ ಕೊಡಬೇಕಿತ್ತು. ಅವರನ್ನು ನೋಡಿಕೊಳ್ಳುತ್ತಿದ್ದ ಕೆಲಸದಾಕೆಗೆ ಕೆಲವೊಮ್ಮೆ ಮಕ್ಕಳು ಸಿಕ್ಕಾಪಟ್ಟೆ ಹೊಡೆಯುತ್ತಿದ್ದವು. ಆದರೂ ಆಕೆ ಹಣದ ಮುಖ ನೋಡಿಕೊಂಡು ಅದನ್ನೆಲ್ಲ ಸಹಿಸಿಕೊಳ್ಳುತ್ತಿದ್ದಳು. ಮಕ್ಕಳ ಶಾಲೆಯಿಂದಲೂ ತುಂಬಾ ದೂರುಗಳು ಬರುತ್ತಿದ್ದವು. ಆ ಸಮಯದಲ್ಲಿ ಅಫ್ಸರ್ ಶಾಲೆಗೆ ಸಾಕಷ್ಟು ಡೊನೇಷನ್ ಕೊಟ್ಟು ಸುಮ್ಮನಿರಿಸಿದ್ದ. ಮನೆಯಲ್ಲಿ ಅತಿ ಬೆಲೆ ಬಾಳುವ ಫ್ರಿಜ್óಗಳು, ಫರ್ನಿಚರ್‍ಗಳು ಪ್ರತಿಯೊಂದು ಸಾಮಾನು ಸಹ ಅತ್ಯುತ್ತಮವಾದುದ್ದೇ ಇತ್ತು. ಒಬ್ಬ ಅಡಿಗೆಯವನು, ಒಬ್ಬಳು ಕೆಲಸದವಳು, ನಾನು ಮತ್ತು ಅದು ಇದು ಕೆಲಸ ಮಾಡಲು ಇನ್ನೊಬ್ಬ ಹೀಗೆ ನಾಲ್ಕು ಜನರನ್ನು ಸಂಭಾಳಿಸುತ್ತಿದ್ದರು. ದಿನಗಳು ಹೀಗೆ ಉರುಳುತ್ತಾ ಸಾಗುತ್ತಿತ್ತು.</p>
<p>ಒಂದು ದಿನ ಬ್ಯಾಂಕಿನಿಂದ ಹಣವನ್ನು ತರುವಾಗ ನನ್ನ ಕ್ವಾಲಿಸ್ ವಾಹನದ ಬ್ರೇಕ್ ಡೌನ್ ಆಯಿತು. ಕಾರು ಸ್ವಲ್ಪ ಹಳೆಯದಾಗಿತ್ತು, ಆ ವೇಳೆಗಾಗಲೇ ಸುಮಾರು ೨೦ಂ ಸಾವಿರ ಮೈಲಿ ಓಡಿತ್ತು.</p>
<p>ಇದನ್ನು ಅರಿತ ಅಫ್ಸರ್ ರವರು ''ಏನಪ್ಪ ಈ ಕಾರನ್ನು ಕೊಟ್ಟು ಒಂದು ಹೊಸ ಕಾರನ್ನು ಯಾಕೆ ಕೊಂಡುಕೊಬಾರದು'' ಎಂದರು.</p>
<p>''ಅದಕ್ಕೆ ಹಣ ಬೇಕಲ್ಲ ಸರ್!'' ಎಂದೆ.</p>
<p>''ಅದಕ್ಕೇನಪ್ಪ ಹಣದ ವ್ಯವಸ್ಥೆ ನಾನು ಮಾಡುತ್ತೇನೆ. ಈ ಕ್ವಾಲಿಸ್‍ನ್ನು ಕೊಟ್ಟು<br />ಲೇಟೆಸ್ಟಾಗಿರೋ ಇನೋವಾ ಕಾರನ್ನು ಕೊಂಡುಕೊ''ಎಂದರು.</p>
<p>ನನಗೂ ಅವರ ಮಾತು ಸರಿ ಎನಿಸಿತು. ಹೇಗಿದ್ದರೂ ಅವರು ಧನ ಸಹಾಯ ಮಾಡುತ್ತೀನಿ ಅಂತ ಹೇಳುತ್ತಿದ್ದಾರಲ್ಲ, ಇಂಥವರು ಸಿಗುವುದೇ ಅಪರೂಪ, ಇಂಥ ಛಾನ್ಸ್ ಮಿಸ್ ಮಾಡ್ಕೊಬಾರದು ಅಂದುಕೊಂಡು ''ನೋಡುತ್ತೀನಿ ಸರ್! ನಾಳೆ ತಿಳಿಸ್ತೀನಿ'' ಅಂದೆ.</p>
<p>ಮಾರನೆಯ ದಿನ ಅಫ್ಸರ್ ಮನೆಗೆ ಹೋದಾಗ ''ಹೊಸ ಕಾರು ಕೊಂಡುಕೊಳ್ಳುವ ಬಗ್ಗೆ ಏನು ವಿಚಾರ ಮಾಡಿದೆ''- ಅಂದರು.</p>
<p>''ಆಯ್ತು ಸಾರ್ ಕೊಂಡುಕೊಳ್ಳುತ್ತೇನೆ'' ಅಂದೆ.</p>
<p>ಅದಕ್ಕೆ ಅವರು ಡೌನ್ ಪೇಮೆಂಟ್ ಅಂತ ಒಂದೂ ಕಾಲು ಲಕ್ಷ ಕೊಡು, ಉಳಿಕೆ ಹಣ ನಾನು ಹಾಕುತ್ತೇನೆ ಎಂದರು.</p>
<p>''ಶ್ಯೂರಿಟಿಗೆ ಏನು ಕೊಡುತ್ತೀಯ ಅಂದರು?''</p>
<p>ನಾನು ''ನನ್ನದೊಂದು ಸೈಟ್ ಇದೆ ಅದನ್ನೇ ಕೊಡುತ್ತೇನೆ'' ಅಂದೆ.</p>
<p>''ನೋಡಪ್ಪ ಕಾರು ಕೊಂಡುಕೊ. ಆದರೆ, ಕಾರಿನ ಡಾಕ್ಯೂಮೆಂಟ್ಸ್‍ಗಳು ನನ್ನ ಹೆಸರಿನಲ್ಲಿರುತ್ತವೆ. ನೀನು ಯಾವಾಗ ಕಾರಿನ ಸಾಲ ತೀರಿಸುತ್ತೀಯ ಆವಾಗ ನಿನ್ನ ಹೆಸರಿಗೆ ವರ್ಗಾಯಿಸುತ್ತೇನೆ'' ಅಂದರು.</p>
<p>ನನಗೆ ಅವರ ಮೇಲೆ ಸಂಪೂರ್ಣ ನಂಬಿಕೆಯಿರುವುದರಿಂದ ಈ ವಿಚಾರವನ್ನು ನಾನು ಒಪ್ಪಿಕೊಂಡೆ. ಕಾರು ಅವರ ಹೆಸರಿನಲ್ಲಿ ಇದ್ದುದರಿಂದ ಕಾರನ್ನು ಪ್ರತಿ ದಿನ ಅವರ ಮನೆಯಲ್ಲೇ ಸಂಜೆ ಬಿಟ್ಟು ನಾನು ನನ್ನ ಮೋಟಾರ್ ಬೈಕ್‍ನಲ್ಲಿ ಮನೆಗೆ ಹೋಗುತ್ತಿದ್ದೆ.</p>
<p>ಸುಮಾರು ನನ್ನ ಕೆಲಸದ ಇಪ್ಪತ್ತೆರಡನೇ ತಿಂಗಳು ಅಂತ ಕಾಣುತ್ತೆ. ಒಂದು ದಿನ ಅವರ ಮನೆಗೆ ಹೋದಾಗ ಮನೆ ಬಾಗಿಲು ಹಾಕಿತ್ತು. ಸಾಮಾನ್ಯವಾಗಿ ಅವರ ಮನೆಗೆ ಯಾರೂ ಬರುತ್ತಿರಲಿಲ್ಲ. ಯಾರಿಗಾದರೂ ಹುಷಾರಿಲ್ಲದಿದ್ದರೆ, ಎಲ್ಲಿಗಾದರೂ ಹೋಗಬೇಕಾದರೆ ನನ್ನನ್ನೇ ಕರೆದೊಯ್ಯುತ್ತಿದ್ದರು ಎಂದು ಯೋಚಿಸುತ್ತಿದ್ದೆ. ಅದೇ ವೇಳೆ ಮನೆ ಕೆಲಸದ ಹೆಂಗಸು, ಅಡಿಗೆಯವ ಮತ್ತೊಬ್ಬ ಕೆಲಸದವ ಮತ್ತು ನಾನು ಎಲ್ಲರೂ ಮನೆಯ ಮುಂದೆ ಸೇರಿದೆವು. ಒಬ್ಬರಿಗೊಬ್ಬರು ಮಾತನಾಡಿಕೊಂಡೆವು. ಎಲ್ಲ ಒಳ್ಳೆಯ ಮಾತುಗಳೇ, ಈ ಮನುಷ್ಯ ಎಷ್ಟು ಒಳ್ಳೆಯವನು! ಎಲ್ಲರಿಗೆ ಎಷ್ಟೊಂದು ಹಣ ಕೊಡುತ್ತಾನೆ ಮೊದಲಾದವು.</p>
<p>ಗಂಟೆ ಹತ್ತಾಯಿತು, ಹನ್ನೊಂದಾಯಿತು, ಹನ್ನೆರಡಾಯಿತು ಸುಳಿವಿಲ್ಲ. ಫೋನ್ ಮಾಡಲಿಲ್ಲ. ಜೊತೆಗೆ ನನ್ನ ಕಾರೂ ಅಲ್ಲಿ ಇರಲಿಲ್ಲ. ಇದು ಒಂದು ಮಿಸ್ಟ್ರಿ ಆಗಿ ಕಾಣಿಸಿತು. ಸಾಯಂಕಾಲ ಸುಮಾರು ನಾಲ್ಕು ನಾಲ್ಕೂವರೆ ವರೆಗೂ ಕಾದು ಅಲ್ಲೇ</p>
</h೬>
<p>೧೫೬<br /><em>ತಿರುಗಾಟ<br />ತಿರುಗಾಟ</em><br />೧೫೭</p>
<p><h೬>ಹತ್ತಿರದಲ್ಲಿದ್ದ ಪೊಲೀಸ್ ಸ್ಟೇಷನ್‍ಗೆ ಹೋದೆವು. ಅಲ್ಲಿ ಇನ್ಸ್‍ಪೆಕ್ಟರ್ ಹತ್ತಿರ ನಾವು ಹೇಳಿಕೊಂಡೆವು. ''ಇಪ್ಪತ್ತನಾಲ್ಕು ಗಂಟೆಯೊಳಗೆ ಏನನ್ನೂ ಮಾಡಲು ಆಗುವುದಿಲ್ಲ ಆದ್ದರಿಂದ ನಾಳೆ ಬೆಳಗ್ಗೆ ಬನ್ನಿ'' ಎಂದರು.ನಾನು ಸಹ ಎಲ್ಲಿ ಹೋಗಿದ್ದರೂ ರಾತ್ರಿ ಮನೆಗೆ ಬಂದೇ ಬರುತ್ತಾರೆ ಎಂದುಕೊಂಡು ರಾತ್ರಿ ಹತ್ತುಗಂಟೆ ತನಕ ಅಲ್ಲೇ ಇದ್ದು ಮನೆಗೆ ತೆರಳಿದೆ. ಪುನಃ ಮಾರನೆ ಬೆಳಗ್ಗೆ ಎಂಟು ಗಂಟೆ ವೇಳೆಗೆ ಮನೆ ಹತ್ತಿರ ಹೋದೆವು, ಬಾಗಿಲು ಹಾಕಿತ್ತು. ನನಗೆ ಆಗ ಒಂದು ಯೋಚನೆ ಹೊಳೆಯಿತು! ಪುಷ್ಪ ಅವರು ಕೆಲಸ ಮಾಡುವ ಬ್ಯಾಂಕಿನಲ್ಲಿ ಹೋಗಿ ವಿಚಾರಿಸೋಣವೇ ಎಂದು. ಅಡಿಗೆಯವನನ್ನು ನನ್ನ ಬೈಕಿನ ಹಿಂದೆ ಕೂರಿಸಿಕೊಂಡು ಪುಷ್ಪ ಅವರ ಬ್ಯಾಂಕಿನ ಕಡೆ ಹೋದೆವು.</p>
<p>ನಾನು ಹೋದಾಗ ಪುಷ್ಪ ಅವರು ''ನಿಮಗೆ ಗೊತ್ತಿಲ್ಲವೆ ಅವರು ಮೂರು ದಿನದ ಹಿಂದೆ ಅವರ ಅಕೌಂಟ್‍ನಲ್ಲಿ ಐದು ಸಾವಿರ ಹಣ ಉಳಿಸಿ ಬಾಕಿ ಎಲ್ಲ ಹಣವನ್ನು ತೆಗೆದುಕೊಂಡರು'' ಎಂದು ಹೇಳಿದರು.</p>
<p>ನನಗೆ ಗಾಬರಿಯಾಯಿತು. ನಂತರ ಟ್ರಾವೆಲ್ ಏಜೆನ್ಸಿಯ ಕಮಲ ಅವರಿಗೆ ಫೋನ್ ಮಾಡಿದಾಗ ಅವರು ಮೊನ್ನೆಯ ರಾತ್ರಿ ಅಂದರೆ ನಿನ್ನೆ ಬೆಳಿಗನ ಜಾವ ಮೂರು ಗಂಟೆಗೆ ಒಂದು ಟ್ಯಾಕ್ಸಿಯನ್ನು ಕಳುಹಿಸಿಕೊಡಲು ಕೋರಿರುವ ವಿಚಾರವನ್ನು ತಿಳಿಸಿದರು.</p>
<p>ನನಗೆ ಆವಾಗ ಸ್ವಲ್ಪ ಅನುಮಾನ ಬಂತು. ಯಾಕೆಂದರೆ ಮೊನ್ನೆ ಶಾಲೆಗೆ ಹೋಗಿ ಅವರ ಮಕ್ಕಳ ಟಿ.ಸಿ.ಯನ್ನು ತಗೆದುಕೊಂಡು ಬಂದಿದ್ದರು. ನಾನು ಅವರನ್ನು ಕೇಳಿದೆ: ''ಏನ್ ಸರ್! ಮಕ್ಕಳ ಟಿ.ಸಿ.ಯನ್ನು ಯಾಕೆ ತಗೊಂಡಿದ್ದೀರಿ. ಬೇರೆ ಊರಿಗೆ ಏನಾದರೂ ಹೋಗುತ್ತಿದ್ದೀರಾ? ಅಥವಾ ಪುನಃ ದುಬೈಗೆ ಹೋಗುತ್ತಿದ್ದೀರಾ?'' ಅಂತ.</p>
<p>ಅದಕ್ಕೆ ಅವರು ''ಇಲ್ಲಪ್ಪ! ನಮಗೆ ಈಗಾಗಲೇ ಎರಡು ಮಕ್ಕಳಾಗಿದೆ. ಈಗ ಪುನಃ ನನ್ನ ಹೆಂಡತಿ ಪ್ರಗ್ನೆಂಟ್ ಆಗಿದ್ದಾಳೆ, ಅವಳಿಗೆ ಅಬಾರ್ಷನ್ ಮಾಡಿಸಬೇಕು. ಅಬಾರ್ಷನ್ ಮಾಡಿಸಲು ಮಕ್ಕಳಿರುವ ಯಾವುದಾದರೂ ಪ್ರೂಫ್‍ನ್ನು ನೀಡ ಬೇಕಾಗಿರುವುದರಿಂದ, ಶಾಲೆಗೆ ಹೋಗಿ ಟಿ.ಸಿ.ಯನ್ನು ತೆಗೆದುಕೊಂಡಿದ್ದೇನೆ''- ಎಂದರು.</p>
<p>ನಾನು ಆಗಲೇ ಯೋಚನೆ ಮಾಡಬೇಕಿತ್ತು. ಪ್ರೂಫ್‍ಗೆ ಯಾರಾದರೂ ಟಿ.ಸಿ. ಕೊಡ್ತಾರಾ? ಮಕ್ಕಳು ಓದುತ್ತಿರುವ ಶಾಲೆಯ ಐ.ಡಿ. ಕಾರ್ಡ್ ಕೊಟ್ಟಿದ್ದರೆ ಅದೇ ಪ್ರೂಫ್ ಆಗುತ್ತಿರಲಿಲ್ವಾ ಅಂತ. ಈಗ ಯೋಚನೆ ಮಾಡಿ ಏನು ಪ್ರಯೋಜನ? ಎಲ್ಲಾ ಮುಳುಗಿ ಹೋಯ್ತಲ್ಲ.</p>
<p>ಅವರು ಊರು ಬಿಡುವ ಎರಡು ತಿಂಗಳಿಂದಲೂ ನನಗೆ ಸಂಬಳವನ್ನೂ ಸಹ<br />ನೀಡಿರಲಿಲ್ಲ. ಕೇಳಿದ್ದಕ್ಕೆ ''ನನಗೆ ಹಣ ಎಲ್ಲಿಂದಲೋ ಬರಬೇಕು ಅದಕ್ಕೇ ಕಾಯುತ್ತಿದ್ದೇನೆ. ಬಂದ ನಂತರ ನಿನಗೆ ಎಲ್ಲಾ ಒಟ್ಟಿಗೆ ಕೊಡುತ್ತೇನೆ'' ಅಂದಿದ್ದರು.</p>
<p>ಆದರೆ ಈಗ ಅವರು ಊರು ಬಿಟ್ಟ ಸುದ್ದಿ ಕೇಳಿದ ನನಗೆ ಬರಸಿಡಿಲು ಬಡಿದಂತಾಯಿತು. ನನಗೆ ದಿಕ್ಕೇ ತೋಚದಂತಾಯಿತು. ಈ ಕಡೆ ಕಾರೂ ಇಲ್ಲ, ಸೈಟ್ ಬೇರೆ ಶ್ಯೂರಿಟಿಗೆ ಇಟ್ಟಿದ್ದೆ, ಅದೇನಾಯಿತೋ ಗೊತ್ತಿಲ್ಲ ಅಂದುಕೊಂಡು ಕಾರಿನ ಸಾಲ ತೆಗೆದು ಕೊಂಡ ಬ್ಯಾಂಕಿನ ಹತ್ತಿರ ಹೋದಾಗ ಮತ್ತೊಂದು ವಿಷಯ ತಿಳಿಯಿತು: ನನ್ನ ಸ್ನೇಹಿತನ ಮನೆಯ ಕಂದಾಯದ ರಶೀತಿ ತೋರಿಸಿ ನನ್ನ ಸೈಟನ್ನು ಲಪಟಾಯಿಸಿರುವುದು.</p>
<p>ನನಗೆ ಜೋರಾಗಿ ಅಳಬೇಕೆನಿಸಿತು. ಯಾರನ್ನು ನಂಬಬೇಕು, ಬಿಡಬೇಕು ಎಂಬುದೇ ತೋಚುತ್ತಿಲ್ಲ. ಇಂಥ ಗೋಮುಖ ವ್ಯಾಘ್ರಗಳಿಗೆ ನಮ್ಮಂಥ ಬಡವರೇ ಬೇಕಿತ್ತ ಮೋಸಮಾಡೋದಕ್ಕೆ. ನನ್ನ ಜೀವನಕ್ಕೆ ಈ ಟ್ಯಾಕ್ಸಿಯನ್ನೇ ನಂಬಿಕೊಂಡಿದ್ದೆ, ಅದೂ ಹೋಯಿತು. ಈಗ ಹೆಂಡತಿ ಮಕ್ಕಳನ್ನು ಹೇಗೆ ಸಾಕಲಪ್ಪ ದೇವರೇ, ನನ್ನ ಹೆಂಡತಿಗೆ ಹೇಗೆ ಮುಖ ತೋರಿಸಲಿ, ನಾನು ಮೋಸಹೋಗಿರುವುದಕ್ಕೆ ನನ್ನನ್ನೇ ನಾನು ಶಪಿಸಿಕೊಂಡೆ. 'ದೂರದ ಬೆಟ್ಟ ನುಣ್ಣಗೆ' ಅನ್ನೋ ಹಿರಿಯರ ಮಾತು ಈಗ ನನಗೆ ಅರ್ಥವಾಯಿತು.</p>
<p>ಅವನು ಕೊಟ್ಟ ಬೌನ್ಸ್ ಆಗಿರುವ ಚೆಕ್‍ಗಳು, ಕಾರಿನ ಕೆಲವು ದಾಖಲಾತಿಗಳನ್ನು ಈಗಲೂ ಇಟ್ಟುಕೊಂಡು ಕಾಯುತ್ತಿದ್ದೇನೆ. ಪೊಲೀಸ್‍ರೂ ಅವನನ್ನು ಹುಡುಕುತ್ತಿದ್ದಾರೆ. ಆದರೆ ಈಗ ಅವನು ಎಲ್ಲಿದ್ದಾನೋ ಇನ್ನೂ ಗೊತ್ತಾಗಿಲ್ಲ.</p>
<p>ಟೋಪಿ ಹಾಕಿಸಿಕೊಳ್ಳೋರು ಇರೋವರೆಗೂ ಟೋಪಿ ಹಾಕೋರು ಇದ್ದೇ ಇರ್ತಾರೆ. ನೀವೇನಾದ್ರೂ ಅಫ್ಸರ್ ಖಾನ್ ನೊಡಿದ್ರೆ ದಯವಿಟ್ಟು ನಮಗೆ ಬರೆದೋ, ಅಥವಾ ಕರೆದೋ ತಿಳಿಸುವಿರಾ?</p>
<p>* * *</p>
<p></p>
<p>
</p>
<p>
</p>
<p>ಇದೇ ಲೇಖಕರ ಇತರ ಕೃತಿಗಳು</p>
<p>ಪ್ರಕಟಿತ ಕೃತಿಗಳು:</p>
<p><strong><em>ವಿದೇಶಕ್ಕೆ ಬಂದವರು</em>(ಕವನ ಸಂಕಲನ) (೧೯೯೮, ೨೦೦೫)</strong></p>
<p><strong><em>ಮಾತಿನ ಮಂಟಪ</em>(ಪ್ರಬಂಧ ಸಂಕಲನ) (೨೦೦೨)</strong></p>
<p><strong><em>ರಾಂಟ್‍ಜನ್</em>(ವೈಜ್ಞಾನಿಕ ಸಾಹಿತ್ಯ) (೧೯೭೫)</strong></p>
<p><strong><em>ಮಾತಿನ ಚಪ್ಪರ</em>(ಪ್ರಬಂಧ ಸಂಕಲನ) (೨೦೦೫)</strong></p>
<p><strong><em>ಕನ್ನಡ ಉಳಿಸಿ ಬೆಳಸುವ ಬಗೆ</em>(ಅಮೆರಿಕನ್ನಡ ಚಿಂತನೆಗಳು ೨೦೦೫)</strong></p>
<p><strong><em>ಕನ್ನಡದಲ್ಲಿ ಸತ್ಯನಾರಾಯಣ ಪೂಜೆ</em>(ಮಂತ್ರ ಮಂಜರಿ) (೨೦೦೬)</strong></p>
<p><strong><em>ಮಾತೇ ಮುತ್ತು</em>(ವೈಚಾರಿಕ ಲೇಖನಗಳ ಸಂಕಲನ, ೨೦೦೯)</strong></p>
<p><strong><em>ಮಾತಿನ ಮಲ್ಲಿಗೆ</em>(ಲಲಿತ ಪ್ರಬಂಧ ಸಂಕಲನ) (೨೦೦೯)</strong></p>
<p><strong><em>ಮುಕ್ತಕ ಕನ್ನಡ</em>(ಸಂಸ್ಕೃತದಿಂದ ಕನ್ನಡಿಸಿದ ಮುಕ್ತಕಗಳು) (೨೦೦೯)</strong></p>
<p><strong><em>ಗೀತ ಗುಚ್ಛ</em>(ಸಂಸ್ಕೃತ ನೀಳ್ಗವನಗಳ ಕನ್ನಡ ರೂಪ) (೨೦೦೯)</strong></p>
<p><strong><em>ಮೊದಲ ಹೆಜ್ಜೆಗಳು</em>(ಕವನ ಸಂಕಲನ) (೨೦೦೯)</strong></p>
<p><strong>ಗುಬ್ಬಿ-ಗುಬ್ಬಚ್ಚಿ (ಒಂದು ವಿವೇಚನೆ) (೨೦೦೯)</strong></p>
<p><strong><em>ಕನ್ನಡದಲ್ಲಿ ಸತ್ಯನಾರಾಯಣ ಪೂಜೆ</em>(ಪದ್ಯ ಮಂಜರಿ) (೨೦೦೯)</strong></p>
<p><strong><em>ಮಾತಿನ ಚಾವಡಿ</em>(ವಿಮರ್ಶಾ ಲೇಖನಗಳ ಸಂಕಲನ) (೨೦೧೦)</strong></p>
<p><strong><em> </em></strong></p>
<p>ಪ್ರಧಾನ ಸಂಪಾದಕ:</p>
<p><strong><em>ಅಮೆರಿಕನ್ನಡ</em>(ಉತ್ತರ ಅಮೆರಿಕಾದ ಕನ್ನಡ ಸಾಹಿತ್ಯ ದ್ವೈಮಾಸಿಕ)</strong></p>
<p><strong><em>ಸ್ಮರಣ ಸಂಚಿಕೆ</em>(ವಿಶ್ವಕನ್ನಡ ಸಮ್ಮೇಳನ, ಟೆಕ್ಸಸ್, ಯುಎಸ್‍ಎ, ೨೦೦೦)</strong></p>
<p><strong><em>ದರ್ಶನ</em>(ವಿಶ್ವ ಕನ್ನಡ ಸಮ್ಮೇಳನ, ಟೆಕ್ಸಸ್, ಯುಎಸ್‍ಎ, ೨೦೦೦)</strong></p>
<p><strong><em>ಚಿತ್ರಭಾನು</em>(ಉತ್ತರ ಕ್ಯಾಲಿಫೋರ್ನಿಯಾ ಕನ್ನಡ ಕೂಟ,</strong></p>
<p><strong>ಸಾಹಿತ್ಯ ವಾರ್ಷಿಕ, ೨೦೦೨)</strong></p>
<p><strong><em>ತುರಾಯಿ</em>(ಮಧ್ಯವಲಯ ಕನ್ನಡ ಸಮ್ಮೇಳನ, ಮಿಸ್ಸೌರಿ, ೧೯೯೧)</strong></p>
<p><strong><em>ಅಕ್ಷಯ</em>(ಪ್ರೊ| ಕೆ.ಭೈರವಮೂರ್ತಿರವರ ಅಭಿನಂದನ ಗ್ರಂಥ ೨೦೦೮)</strong></p>
<p><strong><em>ಸಂವಹನ ಕಾವ್ಯ-೨೦೦೮</em>(ವಿವಿಧ ಕವಿಗಳ ಕವನ ಸಂಕಲನ, ೨೦೦೮)</strong></p>
<p><strong>ವಿಶಿಷ್ಟಪದ ಕೋಶ: (ಕ್ಲಿಷ್ಟ ಪದಗಳಿಗೆ ಅರ್ಥ)</strong></p>
<p>ಅಡಕ = ಒಳಸೇರಿಸುವುದು</p>
<p>ಇಂಡೆ = ಹಾರ, ಮಾಲೆ</p>
<p>ಇಕ್ಕರ = ಭೂಮಿ</p>
<p>ಈರಾಡಿ = ಜಗಳವಾಡಿ</p>
<p>ಉಸಾಬರಿ = ಗೊಡವೆ</p>
<p>ಕಕ್ಕಸ = ಕಷ್ಟ</p>
<p>ಕವಡ = ಕಪಟ, ಕೆಟ್ಟ</p>
<p>ಕಸ = ಹೊಲಸು</p>
<p>ಕಾಟ = ಉಪದ್ರವ</p>
<p>ಕಿರುಬು = ಒದರು</p>
<p>ಕೋತು = ಶಕ್ತಿ, ಬಲ, ತ್ರಾಣ</p>
<p>ಕೋರು = ಅರ್ಧಪಾಲು</p>
<p>ಗಸನೆ = ಕೂಡಲೆ</p>
<p>ಗುಳೇವು = ಊರು ಬಿಡುವಾಗ</p>
<p>ಗಂಟ= ತನಕ, ವರೆಗೆ</p>
<p>ಚರಗಿ = ತಂಬಿಗೆ</p>
<p>ಚಿಬ್ಬ = ಒಡಕ (ಚರ್ಮರೋಗ)</p>
<p>ಚೇರೆ = ಚಹರೆ, ಲಕ್ಷಣ</p>
<p>ಜಂಬುಳಿ = ಹಾಸಿಗೆ</p>
<p>ಜಲ್ಲೆಂದು = ಗಾಬರಿಯಾಗಿ</p>
<p>ಜೀತ = ದುಡಿತ</p>
<p>ಜೊಂಡು = ಹೊಲಸು, ಪಾಚಿ</p>
<p>ಜೋಲಿ = ಕಾಣಿ</p>
<p>ತಗತಿ = ವಾಗಾತಿ, ಶಿಸ್ತು</p>
<p>ತಟಕು = ಅಲ್ಪಸ್ವಲ್ಪ, ಹನಿ</p>
<p>ತಳ್ಳು = ದೂಡು</p>
<p>ತುರಸು = ಕೆರಕೆ</p>
<p>ತೇದುಂಡ = ಅನುಭವಿಸಿದ</p>
<p>ದಗದ = ಕೆಲಸ, ಬೊಗಸೆ</p>
<p>ದೂದಿ = ಬೆಂಕಿಯ ಹಿಡಿಯುವ</p>
<p>ಪೀಚು, ಪೀಚಿ = ಚಿಕ್ಕ, ಸಣ್ಣ</p>
<p>ಬರಸು = ಬಿರಸು</p>
<p>ಮಡ್ಡು = ಗುಂಗು, ತನ್ಮಯತೆ</p>
<p>ಮಾಜು = ಮಾಯೆ</p>
<p>ಮಾಟ = ಚಂದ, ಅಚ್ಚುಕಟ್ಟು</p>
<p>ಮಾನೆ = ವತನ, ಹೊಲ</p>
<p>ಮಾಪ = ಕ್ಷಮೆ</p>
<p>ಮಾಳ = ಬಯಲು</p>
<p>ಮುಕ್ಕು = ಸಣ್ಣ ಬೊಗಸಿ, ಮುಷ್ಟಿ, ತುಸು= ಸ್ವಲ್ಪ</p>
<p>ವಸಿ = ಸ್ವಲ್ಪ</p>
<p>ವಾಳಿ = ಹೀನ, ನೀಚ</p>
<p>ಸಾಪು = ನೆಲಸಮ</p>
<p>ಸುಂಕ = ರಾಶಿ</p>
<p>ಸೆಳಕು = ಮಳೆಯ ಸರು</p>
<p>ಹದ = ಪಕ್ವ ಸ್ಥಿತಿ</p>
<p>ಹಾಗು = ಹಿಡಿತ</p>
<p>ಹಿಕ್ಕಿ = ಬಾಚಿ, ತೀಡು</p>
<p>ಹುಂಡ = ಹೆಡ್ಡ, ತುಂಟ, ಉಡಾಳ</p>
<p>ಹುನ್ನಾರ = ಹಂಚಿಕೆ, ಸಂಚು</p>
<p>ಹುಲುಸು = ಹೆಚ್ಚಳ, ಸಮೃದ್ಧಿ</p>
<p>ಹೂಟಿ = ಎಳೆಯಲು</p>
<p>ಹೂಡುವಿಕೆ = ತೊಡಗಿಸುವಿಕೆ</p>
<p>ಹೇರು = ಭಾರ</p>
<p>ಹೊಲಗೆಲಸ = ಹೊಲದ ಕೆಲಸ</p>
<p>ಹೊಳು = ಬಯಲು</p>
</h೬>
<p>೧೬೦<br /><em>ತಿರುಗಾಟ</em></p>
<p><P/><h೬>ಸಹ-ಸಂಪಾದಕ:<strong><em>ಕನ್ನಡ ಭಾಗವತ ಸಮಗ್ರ ಸಂಪುಟ</em></strong></p>
<p><strong>(ಪರಿಶೋಧಕ ಸಮಿತಿ ಸದಸ್ಯ, ೨೦೦೮)</strong></p>
<p><strong><em>ಸ್ಪಂದನ</em>(ಅಕ್ಕ ವಿಶ್ವಕನ್ನಡ ಸಮ್ಮೇಳನ ಸ್ಮರಣ ಸಂಚಿಕೆ,</strong></p>
<p><strong>ಡೆಟ್ರಾಯಿಟ್, ಯುಎಸ್‍ಎ, ೨೦೦೨)</strong></p>
<p><strong><em>ವಿಕಾಸ</em>(ಅಕ್ಕ ವಿಶ್ವಕನ್ನಡ ಸಮ್ಮೇಳನ ಸ್ಮರಣ ಸಂಚಿಕೆ, ಫ್ಲಾರಿಡಾ</strong></p>
<p><strong>ಯುಎಸ್‍ಎ, ೨೦೦೪)</strong></p>
<p><strong><em>ಸಮ್ಮೇಳನ ಸ್ಮರಣ ಸಂಚಿಕೆ</em>(ಅಕ್ಕ ವಿಶ್ವಕನ್ನಡ ಸಮ್ಮೇಳನ</strong></p>
<p><strong>ವಾಷಿಂಗ್‍ಟನ್ ಡಿಸಿ, ಯುಎಸ್‍ಎ, ೨೦೦೬)</strong></p>
<p><strong><em>ಪ್ರಬಂಧ ವಾಹಿನಿ</em>(ಅಕ್ಕ ವಿಶ್ವಕನ್ನಡ ಸಮ್ಮೇಳನ</strong></p>
<p><strong>ವಾಷಿಂಗ್‍ಟನ್ ಡಿಸಿ, ಯುಎಸ್‍ಎ ೨೦೦೬)</strong></p>
<p><strong> </strong></p>
<p>ಪ್ರಕಟಣೆಯ ವಿವಿಧ ಹಂತಗಳಲ್ಲಿ:</p>
<p><strong><em>ಬೈಬಲ್‍ನಲ್ಲಿ ಜಾನ್‍ನ ಸುವಾರ್ತೆ</em>(ತೌಲನಿಕ ಅಧ್ಯಯನ)</strong></p>
<p><strong><em>ಲಲ್ಲೇಶ್ವರಿ</em>(ಕಾಶ್ಮೀರ ಶೈವ ಅನುಭಾವಿಯ ವಚನಗಳ ವಿಶ್ಲೇಷಣೆ)</strong></p>
<p><strong><em>ಫಾರಸೀ ಕವನಗಳು</em>(ಆಯ್ದ ಕವನಗಳ ಕನ್ನಡ ಭಾವಾನುವಾದ)</strong></p>
<p><strong><em>ಪೂರ್ವಸೂರಿಗಳು ಕಂಡ ಕಾಶ್ಮೀರ</em>(ಪ್ರಬಂಧ ಸಂಕಲನ)</strong></p>
<p><strong><em>ಮನೆಗೆ ಮರಳಿದ ಮೇಲೆ</em>(ಕವನ ಸಂಕಲನ)</strong></p>
<p><strong><em>ಮಾತಿನ ಮನೆ</em>(ಆತ್ಮ ಕಥನ)</strong></p>
<p><strong><em>ಕನ್ನಡದಲ್ಲಿ ಮದುವೆ</em>(ಸಂಸ್ಕೃತ ಮಂತ್ರಗಳ ಕನ್ನಡ ಪದ್ಯಾನುವಾದಗಳು)</strong></p>
<p><strong><em>ಪುರಂದರದಾಸರು</em>(ಗೀತ ನಾಟಕ)</strong></p>
<p><strong><em>ಕನ್ನಡ ಮಂತ್ರ ಮಂಜರಿ</em>(ಕನ್ನಡದಲ್ಲಿ ದೇವರ ಪೂಜೆ)</strong></p>
<p><strong><em>ಭಾಸ್ಕರನ ಲೀಲಾವತಿ</em>(ಸಂಸ್ಕೃತ ಗಣಿತ ಗ್ರಂಥದ ಒಳನೋಟ)</strong></p>
<p><strong><em>ಯೇಸುಕ್ರಿಸ್ತನ ಕೊನೆಯ ದಿನಗಳು</em>(ಬೈಬಲ್‍ನ ಒಂದು ಅಧ್ಯಯನ)</strong></p>
<p><strong><em>ಕನ್ನಡದಲ್ಲಿ ವಾಸ್ತುಶಾಸ್ತ್ರ</em></strong></p>
<p><strong><em>'ಗಣಪತಿ'- ಒಂದು ತೌಲನಿಕ ಅಧ್ಯಯನ</em></strong></p>
<p></p>
<p><strong>= = * = =</strong></p>
</h೬>
</body>
</html>
