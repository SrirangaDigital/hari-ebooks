<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
<title></title>
<link rel="stylesheet" type="text/css" href="css/style.css" />
</head>
<body class="maintext">
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನವ ನವೋನ್ಮೇಷ</h1>
<p class="myquote">
ಅರಳುತಿದೆ ಆಗಸದಲೊಂದು ಕುಸುಮವು ಬಂದು,<br />
ಕರೆಯುತಿದೆ  ಬಾಯೆಂದು, ಕೈನೀಡಿ ಕರೆಯುತಿದೆ,<br />
ಬಾ ಪಥಿಕ ಎನ್ನಕಡೆ, ಎನ್ನ ನುಡಿ ಕರೆಯುವೆಡೆ,<br />
ಪಾರಪಾರ್ಥಿಕ ಸುಖವ ಮೀರಿ ಮುನ್ನೆಡೆಯುವೆಡೆ,<br />
ಹೊಸ ದಿಗಂತದ ಅಂಚು, ಹೊಸ ದಿಕ್ಕು ಕಾಣುವೆಡೆ,<br />
ಪುಟಿದೆದ್ದು ಬಾ ಬೇಗ ಬಾ!<br />
ನಾವು ಬಡವರೆ? ಧೀಶಕ್ತಿಯಲ್ಲಲ್ಲ!<br />
ನರಕವೇ ನಮಗಿರಲಿ, ಎಲ್ಲರೊಡನಿರುವಲ್ಲಿ,<br />
ನಾವು ಸ್ವಾರ್ಥಿಗಳಲ್ಲ ಸ್ವರ್ಗದೆಡೆ ಓಡಲಿಕೆ,<br />
ಒಂದೂಟ, ಒಂದಾಟ, ಒಂದೆ ನೀತಿಯ ಪಾಠ,<br />
ಹಳೆತನಕೆ ಹೊಸತನದ ಹಾಲು ನೀರಿನ ಬೆರೆತ,<br />
ಬೇರ್ಪಡಿಸೆ ಕ್ಷೀರಸರದಂಚೆರಾಣಿಗು ವಿಹಿತ,<br />
ಬದುಕು ನಶ್ವರವೆಂಬ ಹೇಡಿಗಳು ನಾವಲ್ಲ,<br />
ಮುಕ್ತಿ ಬೇಕಿಂತೆಂಬ ಆಸೆ ನಮಗಿಲ್ಲ,<br />
ಬದುಕೋಣ, ಸಾಯೋಣ ಮತ್ತೊಮ್ಮೆ ಹುಟ್ಟೋಣ,<br />
ಹೊಚ್ಚ ಹೊಸ ಬದುಕನರಸಿ!<br />
ನಾವೇನು ಓದಿಲ್ಲ ವೇದ ಶಾಸ್ತ್ರದ ಕಂತೆ,<br />
ತಿಳಿದಿಲ್ಲ ನಮಗೇನು ತತ್ತ್ವ ಮಿಥ್ಯದ ಚಿಂತೆ,<br />
ನಾವು ತಿಳಿದಿಹಿದಿಷ್ಟೆ, ನಮ್ಮ ಜೀವನಕಷ್ಟೆ,<br />
ದುಡಿತ, ಸಂತಸ ದುಃಖ ಸಮನಾಗಿ ಬರುತಿರಲಿ,<br />
ದಿನ ದಿನವು ಹೊಸ ಹಾದಿ, ಹೊಸಗತ್ತು ನಮಗಿರಲಿ,<br />
ನವ ನವೋನ್ಮೇಷವಿರಲಿ!
</p>
<p class="text-right"><strong>-ಕೆ. ಶ್ರೀನಿವಾಸ ಭಟ್</strong>(ಟ್ರಾಯ್, ಮಿಷಿಗನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸುಣ್ಣಕಲ್ಲರಳಿದ ಹಂಗೆ</h1>
<p class="myquote">
ಬೇವಿನಾ ಮರಬ್ಯಾಡ, ಹೇಮಾರತೀ ಎಂಬ<br />
ಹೊಳೆ ಬ್ಯಾಡ.<br />
ಕೆಂಡ ಉದುರುವ ವೈಶಾಖದುರಿಬಿಸಿಲಿನಲ್ಲೂ<br />
ಎದೆಯ ಸರೋವರದಲ್ಲಿ ಗುಣಮಿಣಕಗಳು ಮುಳುಗಿ,<br />
ಹರಳು ಗಿಡದ ಟೊಳ್ಳು ಟಿಸಿಲುಗಳಲ್ಲಿ<br />
ಮುಳ್ಳು ಕಾಯಿಗಳು ಜೊಂಪೆಗಟ್ಟುತ್ತವೆ.<br />
ಮೈತೊಳೆದ ನೆನಪಿನೆತ್ತುಗಳು<br />
ಸಿಂಗರಿಸಿಕೊಂಡು ಮೆರವಣಿಗೆ ಹೊಂಟು<br />
ಸಕ್ಕರೆ ಕದ್ದ ಕೆಂಪಿರುವೆಗಳ ಹಂಗೆ<br />
ಸಾಲುಗಟ್ಟುತ್ತವೆ.<br />
ಬೀಳು ನೆಲದ ತುಂಬೇ ಗಿಡದ ಮೈ<br />
ಬಿಳಿಯ ಹೂ ಹೊತ್ತು,<br />
ಸುಣಗಾರ ಗುಮ್ಮಿಯಲ್ಲಿ ಸುಣ್ಣ ಕಲ್ಲರಳುತ್ತವೆ.<br />
ರೋಹಿಣಿಯ ತುಂಟು ತೊಡೆಗಳ<br />
ಸಂಧಿವಾತದ ಖುಷಿಗೋ ಯಾತಕ್ಕೋ<br />
ಮೇಲುಸಿರು ಬಿಟ್ಟು ಓಡುತ್ತಿರುವ ಚಂದ್ರ-<br />
ಹತ್ತೆ ಹರಿದಾರಿಯಾಚಿಗಿನ<br />
ಕತ್ತಲೂರಿನ ಉಪ್ಪರಿಗೆಯಲ್ಲಿ ಮಲಗಿ<br />
ಕನಸು ಕಾಣುತ್ತಿರುವ ನನ್ನ ಪ್ರಿಯತಮೆಗೆಷ್ಟು<br />
ಸುದ್ದಿ ಮುಟ್ಟಿಸುತ್ತಿಯಾ?<br />
ಬಿಳೀ ಹಾಸುಗಲ್ಲಿನ ಮೇಲೆ<br />
ಬನಿಹಾಲು ಹರಿದದ್ದನ್ನ.<br />
ಖಂಡ ಖಂಡಾತರದ ವಲಸೆ ಹಕ್ಕಿಗಳು<br />
ನವಣೇ ಹೊಲದ ಹಾಲು ತೆನೆಗಳ ಮೇಲೆ<br />
ಗೂಡು ಕಟ್ಟಿದ್ದನ್ನ.<br />
ಕಾಡು ಬಿದುರಿನ ನಡುವೆ ಕಳಿಲೆ ಹಾದು,<br />
ಬೆಳ್ಳಾನ ಬಿಳಿ ಮೊಲದ ಹಿಂಡು ಹುಚ್ಚೆದ್ದು<br />
ಅಚ್ಚ ಹಸುರಿನ ಮೇಲೆ ಚಿನ್ನಾಟವಾಡಿದ್ದನ್ನ.
</p>
<p class="text-right"><strong><em>-ಹಾ. ಮು. ಪಟೇಲ</em></strong><br />(ಬ್ರಿಡ್ಜ್ ಪೋರ್ಟ್, ವೆಸ್ಟ್ ವರ್ಜೀನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನನ್ನ ಕಂದ</h1>
<p class="myquote">
ಎನಿತೊ ದಿನಗಳ ಬಯಕೆ<br />
ಇಂದು ಕೈಗೂಡಿತೆ!<br />
ಕಮಲಜನ ಸಾಲಭಂಜಿಕೆ<br />
ಜೀವತಳೆದೆಮ್ಮ ಮಡಿಲೊಳಗೆ<br />
ನಲಿದಾಡುತಿಹುದೆ!
</p>
<p class="myquote">
ಎವೆಯಿಕ್ಕದೆ ನಿರುಕಿಸಿಹೆನೆನ್ನ<br />
ಕಂದ ನನ್ಮನದಣಿಯುವನಕ!<br />
ನಿರುಕಿಸಿದಂತೆನ್ನ ಹೃದಯ<br />
ಅನುಭವಿಸಿಹುದು ಮಧುರ<br />
ಭಾವಾದ್ರ್ರಯಾತನೆಯ!
</p>
<p class="myquote">
ದೇವನೇ ಮಗುವೋ!<br />
ಮಗುವೇ ದೇವನೋ!<br />
ಏನಿದೀ ಮುಗ್ಧ ಮುಖವು!<br />
ಶಾಂತತೆಯ ಸಾಗರವು!<br />
ಏನದರಸದಳ ಚೆಲುವು!
</p>
<p class="myquote">
ಆದರೇಕೀ ಚೆಲುವು<br />
ಬಾಳಿನುದ್ದಕೂ ಪಸರಿಸದು?<br />
ಮುಗ್ಧತೆಯೆ ಬಾಳಿನಾದಿ, ಅಂತ್ಯವು<br />
ನಡುವಿನಂತರ ಮೇಕಿಂತು<br />
ಬಿಡಿಸಲಾಗದ ಕಗ್ಗಂಟು?
</p>
<p class="myquote">
ದೇವ - ಇದಿರಿದಿರಲಾಗದಿರೆ<br />
ಕರುಣಿಸೆನ್ನ ಕಂದನಿಗೆ<br />
ಇದನು ಬಿಡಿಸಲಾಗುವಂತೆ!
</p>
<p class="text-right"><strong><em>-ಮಾ.ಶಿ. ವಿಜಯಕುಮಾರ್</em></strong>(ಮಾಂಟ್ರಿಯಲ್, ಕ್ವಿಬೆಕ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಮೇಪಲ್ ಬಿತ್ತ</h1>
<p class="myquote">
ಮೇಪಲ್ ಬಿತ್ತ<br />
ರೆಕ್ಕೆಗಳೆರಡು<br />
ಅತ್ತ, ಇತ್ತ.<br />
ಎಲರಿನ ಬೆರಳು<br />
ಹಿಡಿ ಸಡಿಲಿಸಲು<br />
ಬೀಳುವೆ ಸುತ್ತಿ<br />
ಪ್ರಾಪೆಲರಂತೆ.<br />
ಸುತ್ತಲ ಬನ ಜನ<br />
ಸುತ್ತುತ್ತಾರೆ<br />
ಭರ, ಭರ, ಸರ ಸರ,<br />
ಘರ ತಿಪ್ಪಾಲೆ.<br />
ಅಮ್ಮನ ಕೈ ಬಿಡೆ<br />
ಸುಮ್ಮಾನದ ಸೆಲೆ!
</p>
<p class="text-right"><strong><em>-ಡಾ. ಎಚ್.ವಿ. ರಂಗಾಚಾರ್</em></strong>(ನ್ಯೂಟೌನ್, ಪೆನ್ಸಿಲ್ವೇನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕರಗಿಸುವ ಕಡಾಯಿ</h1>
<p class="myquote">
ಬಿಳಿಯರು ಕರಿಯರು<br />
ಮಿಕ್ಕುಳಿದ ಎಲ್ಲ ಬಣ್ಣದವರು<br />
ಎಲ್ಲ ಬಣದವರು<br />
ವಿಶ್ವದ ಮೂಲೆ ಮೂಲೆಗಳಿಂದ<br />
ಬಂದು ಈ ಕರಗಿಸುವ<br />
ಕಡಾಯಿಯಲ್ಲಿ ಬಿದ್ದು ಕರಗುವರು<br />
(ಕರಗುವಾಗ ಕೆಲವರು ಕೊರಗುವರು)<br />
ಎಲ್ಲ ನುಡಿಗಳು, ಎಲ್ಲ ನಡೆಗಳು<br />
ಮೇಳವಿಸಿ ಹೊರಬಂದ ಪಾಕ<br />
ಅಮೆರಿಕದ ಜೀವನ ಶೈಲಿ!<br />
ಕರಗ ಬೇಕೇಕೆ?<br />
ಹೊಸದೊಂದು ಮಿಶ್ರಣವೇಕೆ?-<br />
ಎಂದೆಲ್ಲ ಕೇಳುವರುಂಟು.<br />
ಕಾಯಿ ಪಲ್ಲೆಗಳ ಕೋಸುಂಬರಿಸಿ<br />
ಕಲಸಿ ಬೆರೆಸಿದರೂ<br />
ತನ್ನ ತನವನು ತನ್ನ ರುಚಿಯನು<br />
ಬಿಡದೆ ತನ್ನದೇ ರೀತಿಯಲಿ<br />
ಬೆರೆತು ಬೇರಾಗಿ, ಬೇರಾಗಿ<br />
ಬೆರೆಯುವ ಸಾಲೆಡ್ ಕುಕ್ಕಿ -<br />
ಯಾಗಬಾರದೇಕೆ? -<br />
ಎಂದು ಕೇಳುವರುಂಟು.<br />
ಸಮವಸ್ತ್ರ ಧರಿಸಿದ ಸಿಪಾಯಿ<br />
ಗಳಾಗುವುದಕ್ಕಿಂತ, ಕೋಸುಂಬರೀ<br />
ಕುಕ್ಕಿಯಾಗುವುದೇ ಲೇಸು.
</p>
<p class="text-right"><strong><em>-ಡಾ| ಮೈ. ಶ್ರೀ. ನಟರಾಜ್</em></strong>(ಗೈಥರ್ಸ್‍ಬರ್ಗ್, ವಾಷಿಂಗ್ಟನ್ ಡಿ.ಸಿ.)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಡುರಾತ್ರಿಯ ನೆಮ್ಮದಿ</h1>
<p class="myquote">
ಮನದಾಳದೊಳಗೆಲ್ಲೊ ಧ್ವನಿಸಿ ಘನಿಸಿ<br />
ಭೂತ ಬೃಹತ್ತಾಗಿ ಬೆನ್ನೇರಿ ಬಂದ ಕವಡು ಹೊರೆಯಾಗಿ<br />
ಕಾಡುತ್ತಿದೆ, ಆಡಿಸುತ್ತಿದೆ, ವಿಲಿ ವಿಲೀ ನರಳಾಟವಾಗಿ.<br />
ಊರಾಚೆ, ಸಪ್ತ ಸಾಗರದಾಚೆ, ಮನದಾಳದೇಳು<br />
ಪದರ ಪೊದರುಗಳಾಚೆ, ಗರುಡ ಪುರಾಣ ಕೂಡ ಬೆದರಿ ಬೆಚ್ಚಿ<br />
ತೊಡೆ ನಡುವೆ ತೊಯ್ದು ಅದುರಿ ಮುದುರಿದಂತೆ<br />
ಹೆದರಿಕೆಯೋ ಹೆದರಿಕೆ, ಎಲ್ಲೆಲ್ಲೂ ಬೆದರಿಕೆ -<br />
ಅಣು ಸಿಡಿವ ರಭಸಕೆ, ಅಸ್ಥಿತ್ವ ಅಳಿದುದಕ್ಕೆ<br />
ಇತಿಹಾಸದಪಹಾಸ್ಯದ ಅಟ್ಟಹಾಸಕ್ಕೆ.<br />
ಉಣಿಸುಡಿಸು, ಬೆದೆಬೆದರು, ನಗೆ ನಲಿವು ಸಾವು<br />
ಅಷ್ಟಿಷ್ಟು ಎಷ್ಟೆಷ್ಟು ಏನೆಲ್ಲ ಕಾವು! ಗುಡಿಸಂತೆ ಬಯಲಾಟ<br />
ಎಷ್ಟೆಲ್ಲ ಹಾರಾಟ! ಏಕೇನು? ಹೇಗೆಷ್ಟು? ಯಾರಲ್ಲಿ ಪ್ರಶ್ನೆ.<br />
ಸಗಣಿ ಸಾರಣೆಯ ನೆಲ ತೊರೆದು ಮೇಲೆದ್ದು<br />
ಮಣಿಖಚಿತ ದಂತ ಶಿಖರವೇರಿ ನಿಂತರೂ 'ನಾನಿಷ್ಟೆ?! ನಾನಿಷ್ಟೇ'<br />
ಏಕೆಂಬ ಚಿಂತೆ ನಡುರಾತ್ರಿಯ ನೆಮ್ಮದಿಗೆ ನೇಣುಗಂಭ.<br />
ದೇಶಕಾಲ ವರ್ತಮಾನವಿಲ್ಲದ ಈ ಸಣ್ಣತನಕೆ<br />
ಋಣಗಣಿಯ ಮಡಿಲಾಳದೊಳಗಿಂದ ಈ ಜನ್ಮ,<br />
ಮತ್ತೆಷ್ಟೋ ಕಮ್ರ್ಮ ಸನ್ನಾಹ, ತನ್ನಲ್ಲಿ ತಾನೇ ಪುಟಗೊಂಡ<br />
ಮಿಸುನಿ ಬೊಟ್ಟು.<br />
ಹೂ ಅರಳಿ ಬೆಳಕಾಗಿ, ನಕ್ಷತ್ರ ಥಳಥಳಿಸಿ<br />
ಇರುಳಾಳದೊಳಗಿಂದ ನವಿರಾದ ನಿದ್ರೆ ತಾಯಾಗಿ ತಾ ಬಂದು<br />
ಹಾಗೊಮ್ಮೆ ತಲೆಸವರಿದಂತೆ - ಇಲ್ಲಸಲ್ಲದ ಚಿಂತೆ<br />
ಬೆಲ್ಲ ಬಾಗಿನ ಕೊಟ್ಟು ಸವಿಗನಸಿನುಡಿ ತುಂಬಿ<br />
ಮತ್ತೊಮ್ಮೆ, ಮಗುದೊಮ್ಮೆ - ನಿಶ್ಚಿಂತೆ ನಿರಾಳವಾಗುವುದೆಂದಿಗೆ,<br />
ಬೆಂದ ನೆಮ್ಮದಿಗೆ?
</p>
<p class="text-right"><strong><em>-ಲಲಿತಾ ಕುಪ್ಪಸ್ವಾಮಿ</em></strong><br />(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಮೆರಿಕನ್ನಡ</h1>
<p class="myquote">
ಹೆತ್ತವರ ಜೊತೆಗಾಗಿ ಬೆಳೆದವರ<br />
ಹೆಬ್ಬಯಕೆ ಹೆಗಲೇರಿ ದೇಶಾಂತರ ಹಾರಿ<br />
ಕೈಗೆಟುಕಿದ ಚೂಡಾಮಣಿ<br />
ಇಲ್ಲೇ ಒತ್ತೆಯಿಟ್ಟು<br />
ಡಾಲರಿನ ಜಾಡು ಹಿಡಿದು ಜಾರಿ<br />
ಸಂದ ಇಂಟರೆಷ್ಟು?<br />
ಬಂದ ಗೆಸ್ಟು ನೆಂಟರೆಷ್ಟು?<br />
ಹಲುಬುತ್ತ ಹಲ್ಕಿರಿವ ಹನುಮಂತರು<br />
ನಾವು ಧೀರ ಕನ್ನಡಿಗರು.<br />
ಸಿನಿಕತನ ಅತ್ತಿರಿಸಿ<br />
ಹಿತ್ತಿಲಲ್ಲೆ ಇಲ್ಲೆ ಸಣ್ಣ ಸಸಿ<br />
ನೆಟ್ಟೆವು ಎದೆ ತುಂಬ ಹರಸಿ.<br />
ಇಂದು ಹೂ ಬಿಟ್ಟಿದೆ ಈ ಬಳ್ಳಿ<br />
ಬನ್ನಿ ಕುಳಿತುಕೊಳ್ಳಿ, ಕೊಳ್ಳಿ<br />
ಇದು ನಮ್ಮ ಬಂಗಾರ ಬೆಳ್ಳಿ.
</p>
<p class="text-right"><strong><em>-ನರಸಿಂಹಸ್ವಾಮಿ</em></strong><br /><em>(ಬೆತೆಸ್ದಾ, ಮೇರಿಲ್ಯಾಂಡ್)</em></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕನ್ನಡ ಇಲ್ಲಿ, ಅಮೆರಿಕದಲ್ಲಿ</h1>
<p class="myquote">
ಅಮೆರಿಕನ್ನಡವೇ? ಅಮೆರಿಕನ್ನಡ!<br />
ಅಮೆರಿಕ ಹಾಗೂ ಕೆನಡವೇ? ಅಂದರೆ<br />
ಇಂಗ್ಲಿಷ್ ಹಾಗೂ ಫ್ರಂಚೇ?
</p>
<p class="myquote">
ಇಲ್ಲ ಇಲ್ಲ ಅಮೆರಿಕದ ಕನ್ನಡ,<br />
ಅಮೆರಿಕದಲ್ಲಿ ಕನ್ನಡ; ಉತ್ತರವಾಗಲಿ,<br />
ದಕ್ಷಿಣವಾಗಲೀ ಖಂಡ ಅಮೆರಿಕದಲ್ಲಿ,
</p>
<p class="myquote">
ಮೆರೆವ ಈ ಚೆಲುವು ಕನ್ನಡ<br />
ಅಮೆರಿಕನ್ನಡ.<br />
ಅಮರ ಕನ್ನಡ, ಮೆರೆವ ಕನ್ನಡ<br />
ಅಮರ, ಮೆರವ ಕನ್ನಡ, ಮರೆಯದ<br />
ಕನ್ನಡ ಇಲ್ಲಿ, ಅಮೆರಿಕದಲ್ಲಿ,
</p>
<p class="myquote">
ಬರೆಯುವೆನು, ಓದುವೆನು, ನನ್ನ<br />
ಕಂನುಡಿಯಲ್ಲಿ; ಎಂಬ ಆಸೆಯ<br />
ಚಿಗುರು, ಮೊಳೆದು ಫಲಿಸಿ ತಿಂದು
</p>
<p class="myquote">
ನುಡಿಸಿ, ಈ ನಲಿವ ಕನ್ನಡ<br />
ಅಮೆರಿಕನ್ನಡ.<br />
ಕಾಶ್ಮೀರವಿರಲಿ, ಕನ್ಯಾಕುಮಾರಿಯಿರಲಿ,<br />
ಕಛ್ ಇರಲಿ, ಕಲ್ಕತ್ತ ಇರಲಿ,<br />
ಆಡುವುದು ನಾಡ ಕನ್ನಡ,
</p>
<p class="myquote">
ಪೆಸಿಫಿಕ್ ಕರೆ ಇರಲಿ, ಅಟ್ಲಾಂಟಾ ಇರಲಿ<br />
ಉತ್ತರದ ಅಲಾಸ್ಕಾ, ದಕ್ಷಿಣದ ಮೆಕ್ಸಿಕೋ<br />
ಇರಲಿ ಆಡುವುದಿದೇ ಕನ್ನಡ
</p>
<p class="myquote">
ಆಡಿಸಿ, ಹಾಡಿಸಿ, ಸಿರಿಗನ್ನಡ<br />
ಅಮೆರಿಕನ್ನಡ.<br />
ಅಲ್ಲಿ ಕನ್ನಡ ರೂಪ ಹತ್ತೆಂಟು<br />
ಅರೆಗನ್ನಡ, ಮರಿಗನ್ನಡ<br />
ಜೊತೆಗೆ ಹೊಸಗನ್ನಡ
</p>
<p class="myquote">
ಇಲ್ಲಿ ಕೆನಡಾ ಕನ್ನಡ, ಸ್ಟೇಟ್ಸ್ ಕನ್ನಡ<br />
ನ್ಯೂಯಾರ್ಕನ್ನಡ, ಚಿಕಾಗೊನ್ನಡ<br />
ಎಲ್ಲಾ ಒಂದೇ ಕನ್ನಡ
</p>
<p class="myquote">
ರೂಪಿಸಿ, ಮೆರೆಸಿ, ಅಮರವೀ<br />
ಅಮೆರಿಕನ್ನಡ.<br />
ಅಜ್ಜಿ ಕನ್ನಡ, ಅಜ್ಜ ಕನ್ನಡ<br />
ಮತ್ತೆ ನುಡಿವರೆಲ್ಲಾ ಕನ್ನಡ<br />
ಅದೇ ನಾಡನುಡಿ ಕನ್ನಡ
</p>
<p class="myquote">
ತಾಯಿ ಅಮೆರಿಕನ್ನಡ, ಮತ್ತೆ ತಂದೆಯು,<br />
ಮನೆಮನೆಗಳಲಿ ನುಡಿವ ಕನ್ನಡ<br />
ಇಲ್ಲಿ ಅಮೆರಿಕನ್ನಡ.
</p>
<p class="myquote">
ಇದ ಬೆಳಸಿ, ರೂಪಿಸಿ, ಹೊಸ<br />
ಅಮೆರಿಕನ್ನಡ
</p>
<p class="text-right"><strong><em>-ಜಯಸ್ವಾಮಿ ಎಚ್.ಎಸ್.</em></strong><br /><em>(ಡೆಸ್‍ಪ್ಲೆಯಿನ್ಸ್, ಇಲಿನಾಯ್)</em></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ದೂರ ಸರಿದಾಗ ...</h1>
<p class="myquote">
ಕೊಳಲ ಉಲಿಯಲಿ ತೇಲಿ ಬಿಡುವೆನು<br />
ಒಲವಿನಳಲಿನ ಕಾತರ<br />
ನಾದಲೀಲೆಯ ವಲಯದಾಚೆಗೆ<br />
ತೂರಿ ಹೋಗಲಿ ಬೇಸರ.<br />
ಮಿಡಿದು ಒಲವನು ವಿರಹ ನಖದಲಿ<br />
ಚಿಮ್ಮಿ ಹೊಮ್ಮಲಿ ಗಾನವು<br />
ಹೃದಯ ವೀಣೆಯ ತಲೆಗೆ ಆನಿಸಿ<br />
ಕುಳಿತು ಕೇಳುವೆ ಗೀತವ.<br />
ಭಾವದುಮ್ಮಳ ಎದೆಯ ತಬಲದಿ<br />
ತಾಳ ಬಾಜಿಸಿ ಕುಣಿದಿರೆ<br />
ಮನಮಯೂರವು ನಲಿದು ನರ್ತಿಸಿ<br />
ಮಿಲನ ಮಧುರತೆಗೆಳೆಸಿದೆ.<br />
"ಪ್ರೇಮ ಸ್ವಪ್ನದ ಪ್ರಣಯ ಭಿಕ್ಷುಕಿ<br />
ನೀಡಲೇನಿದೆ ಎನ್ನಲಿ?"<br />
"ಏಕೆ ನೀಡುವೆ? ಏನ ನೀಡುವೆ?<br />
ಬೇಡಿ ಬಂದೆನೆ ನಿನ್ನಲಿ?"<br />
"ಬಂದೆಯೇತಕೆ ಬೇಡಲೆಳೆಸದೆ<br />
ಹೃದಯ ದ್ವಾರದ ಬಳಿಯಲಿ?<br />
ನಿಂದೆಯೇತಕೆ ಮರುಕದುಂಬಿದ<br />
ಕಣ್ಣು ಬೆರೆಸುತ ನನ್ನಲಿ?"<br />
"ಸುಪ್ತ ಸೆಳೆತವಿ ಎಳೆದು ತಂದಿರೆ<br />
ತಪ್ಪು ಎನ್ನದೆ ಚೆನ್ನಿಗಾ?<br />
ಬಯಕೆ ಕಾಣದೆ ಬೇಡದಿರುತಿರೆ<br />
ನಿಂದಿಸೆನ್ನನು ತೊರೆವೆಯಾ?"<br />
ಕಾರ್ಯ ಕಾರಣ ತೊರೆದು ಬಂದೆನು<br />
ಅಂತೆ ಸಾಗುವೆ ಮುಂದಕೆ<br />
ಏಕೋ ಬಂದೆನು, ಏನೋ ನಿಂತೆನು<br />
ಮರಳಿ ನಡೆಯುವೆ ಅಂತೆಯೆ.<br />
ನಿನ್ನ ಬಾಳಲಿ ಎನ್ನ ಕಂಡಿಹೆ<br />
ಇತರ 'ನಾನು'ಗಳಿಲ್ಲವು.<br />
ನಿನ್ನ ಸಂತಸ ಉಕ್ಕಿ ಹರಿದಿರೆ<br />
ಎನ್ನದೇನಿದೆ ಹಂಬಲು?<br />
ನಿನ್ನ ಸೊಗದಲಿ ಎನ್ನ ಮರೆಯುವ<br />
ಬಯಕೆಯೊಂದಿದು ಸಾಲದೆ?<br />
ನಿಡಲೆಳೆಸುವೆ ಏಕೆ ಏನನು<br />
ಒಲವು ತುಂಬಿದ ಬಾಳಿಗೆ?
</p>
<p class="text-right"><strong><em>-ಲಲಿತ ಕುಪ್ಪಸ್ವಾಮಿ</em></strong><br /><em>(ಲಾಸ್ ಎಂಜಲೀಸ್, ಕ್ಯಾಲಿಫೋರ್ನಿಯ)</em></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅರ್ಪಣೆ</h1>
<p class="myquote">
ನನ್ನ ಕರ್ಮಗಳೆಲ್ಲ ನಿನ್ನ ಆರಾಧನೆಗೆ<br />
ಮಾತುಗಳು, ಮನದಿ ಮೂಡಿದ ಭಾವನೆಗಳು<br />
ಮಮದೇಹ ಮಂದಿರದಿ ನೀನೆ ರಾಜಿಸುತಿರಲು<br />
ನೀನೊಲಿಯೆ ಓ ಪ್ರಭುವೆ ಧನ್ಯನಾದೆ<br />
ಮನುಜನೊಳು, ಮರ, ಮಣ್ಣು, ಮಿಗ, ಕಲ್ಲು, ಖಗದಲ್ಲಿ<br />
ಅನವರತವೂ ನೀನೆ ಕಾಣುತಿರುವಿ<br />
ನೀನೆ ಸರ್ವಸ್ವವೂ, ನೀನೆ ಎಲ್ಲೆಲ್ಲಿಯೂ<br />
ನಿನ್ನ ಹೊರತೇನಿಹುದು ವಿಶ್ವದಲ್ಲಿ?<br />
ವೇದಗಳು, ಬೈಬಲ್, ಖುರಾನುಗಳು ಘೋಷಿಸಿಹ<br />
ಆದಿ ಅಂತ್ಯಗಳಿರದ ಓ ಮಹಾಮಹಿಮ<br />
ಸರ್ವಗುಣ ಸಂಪನ್ನ ನೀನು ಮಹಿಮಾತೀತ<br />
ನಿನ್ನ ನುತಿಸುವುದೆ ಬಿಡುಗಡೆಯ ಪಥವು<br />
ನೀನು ನಾಯಕನಿರುವಿ ಆಟಗಾರನು ನಾನು<br />
ಚೆನ್ನಾಗಿ ಆಟವನು ಆಡಬೇಕು<br />
ನಿಷ್ಕಾಮ ಪ್ರೇಮ, ಸತ್ಯ ಶಾಂತಿಯಿಂದಲಿ<br />
ಕರುಣಾಳು ನಿನ್ನನು ಕೂಡಬೇಕು
</p>
<p class="text-right"><strong><em>-ಧೃವ ಖಂಜರ್‍ಪಣೆ</em></strong><br /><em>(ಮೌಂಟನ್‍ಸೈಡ್, ನ್ಯೂಜರ್ಸಿ)</em></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಲ್ಲಿ - ಇಲ್ಲಿ</h1>
<p class="myquote">
ದೇಶವನು ಬಿಟ್ಟು ಬಂದುದು ಒಂದು ಭ್ರಾಂತಿ,<br />
ಸಿಗಬಹುದು ಎಣಿಸಿದೆನು ಇಲ್ಲಿ ಮನ ಶಾಂತಿ;<br />
ತಣಿದ ಗಂಜಿಯ ರುಚಿಗೆ ಮನ ಮರುಗುತಿಹುದು,<br />
ಬಿಸಿತುಪ್ಪ ಬಾಯಲ್ಲಿ ಚರ್ಮ ಸುಡುತಿಹುದು.<br />
ಚಳಿಯಲ್ಲಿ ಮರಗಟ್ಟಿ ನರನಾಡಿ ಸ್ತಬ್ಧ.<br />
ಕಾಲು ಕಾಲಿಗೆ ಬಡಿದು ವಿಪರೀತ ಶಬ್ದ;<br />
ನಿದ್ದೆಯಲಿ ಕನಸಿನಲಿ, ನಮ್ಮೂರ ಕಾವು-<br />
ಎದ್ದು ನೋಡಿದರುಂಟು ಎಂಟು ಅಡಿ ಹಿಮವು.<br />
ದೇಶದವ ಓಡುವುದು ಹೊಟ್ಟೆ ತುಂಬಿಸಲು,<br />
ಇಲ್ಲಿ ಬಂದವನೋಟ ಹೊಟ್ಟೆ ಕರಗಿಸಲು;<br />
ಅಲ್ಲಿರುವನ ಎಣಿಕೆ ಇದು ಒಂದು ಸ್ವರ್ಗ,<br />
ಇಲ್ಲಿರುವವನಿಗಾಯ್ತು ತ್ರಿಶಂಕು ಸ್ವರ್ಗ.
</p>
<p class="text-right"><strong><em>-ರಾಮಕೃಷ್ಣ ಭಟ್</em></strong><br /><em>(ವಿಲ್ಕಿಸ್ ಬಾರೆ, ಪೆನ್ಸಿಲ್ವೇನಿಯ)</em></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಉನ್ಮತ್ತ ಮನ</h1>
<p class="myquote">
ಹುಲುಸಾದ ಬೆಳೆ, ಸುಭದ್ರ ಬೇಲಿ: ಇದ್ದರೂ,<br />
ಅದೆಂತು ನೀ ಒಳನುಗ್ಗಿ ಮೇದು ಕೊಬ್ಬಿದೆ?<br />
ಎತ್ತರದ ಗೋಡೆ, ಮೇಲೆ ಗಾಜಿನ ಒಪ್ಪು: ಆದರೂ<br />
ನೀನೆಂತು ಹಾರಿ ಒಳಬಂದು ಎಲ್ಲ ತಲೆಕೆಳಗು ಮಾಡಿರುವೆ?<br />
ದಪ್ಪನೆಯ ಬೀಗ, ಕಿಟಕಿಗಳಿಗೆ ಸರಳು: ಆದರೂ<br />
ಹೇಗೆ ಒಳ ಸುಳಿದು ಎಲ್ಲವನು ಒಯ್ದಿರುವೆ?<br />
ಎಲೆ ಉನ್ಮತ್ತ ಮನವೆ!<br />
ನೀನೆಂತು ಕಾಣುತ್ತಿರುವೆ ಎನೆ,<br />
ಹರಿದಿರದ ಹೊಚ್ಚ ಹೊಸದಾದ ಪರದೆಯೊಳಗೆ<br />
ಹೇಗೋ ನುಸುಳಿ<br />
ನಿರಾತಂಕವಾಗಿ ಹೀರಿ ಹೀರಿ ಕೊಬ್ಬಿ ಡುಬ್ಬಾಗಿರುವ<br />
ಸೊಳ್ಳೆಯಂತೆ!<br />
ನನ್ನ ನೀನು ಅಣಕಿಸುವೆಯಾ? ನಾನಿನಿತೂ ಅಂಜುವವಳಲ್ಲ!
</p>
<p class="text-right"><strong><em>-ಶಾಂತಶ್ರೀ</em></strong><br /><em>(</em>ಎಲ್ಮ್ಹಸ್ರ್ಟ್, ನ್ಯೂಯಾರ್ಕ್<em>)</em></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಶಿವನಾಮ</h1>
<p class="myquote">
ಕರ್ಮಪಟುವಾಗಿರಲು<br />
ಲೋಕದ ನಿಂದೆಗೆ ಹೆದರುವರೇ?<br />
ಜ್ಞಾನಸುಧೆಯ ಸವಿಯಿರಲು<br />
ಆಶೆ-ನಿರಾಶೆಗಳಿಗೊಳಗಾಗುವರೆ?<br />
ಧ್ಯಾನದಿ ಯೋಗ ಮಿಲನವು ಸಿಗಲು<br />
ಮನುಜರ ಪ್ರೇಮಕೆ ಹಾತೊರೆವರೆ?<br />
ನಮ್ಮ ಶಿವನ ನಾಮವ ಜಪಿಸುವ ಭಾಗ್ಯವಿರಲು<br />
ಲೋಕದ ಕೊಡುಗೆಗೆ ಕೈ ಚಾಚುವರೆ?
</p>
<p class="text-right"><strong><em>-ಸಂಪತ್ ಭೂಪಾಲಂ</em></strong><br />(ಫಾರೆಸ್ಟ್ ಪಾರ್ಕ್, ಇಲಿನಾಯ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹೆದ್ದಾರಿ</h1>
<p class="myquote">
ಹಲವು ಹದಿನಾರು ಊರುಗಳ ಸುತ್ತ<br />
ಚಕ್ರವ್ಯೂಹದ ಭಿನ್ನ ವರ್ತುಲಗಳಂತೆ<br />
ಹರಿದು, ಹಮ್ಮು ಬಿಮ್ಮುಗಳಿಂದ ಶಿರವೆತ್ತಿ,<br />
ಕೊನೆ ಮೊದಲಲ್ಲದೆ, ಅನಂತ ಶಯನದಂತೆ,<br />
ಅಡ್ಡಿ ಆತಂಕಗಳಿಲ್ಲದೆ ಸ್ವೇಚ್ಛೆ, ಸ್ವಚ್ಛಂದತೆಯಿಂದ,<br />
ಗತ್ತಿನಿಂದ ಹರಿದಾಡುತ್ತಿದೆ ಈ ಹೆದ್ದಾರಿ!<br />
ಅಡೆ ತಡೆಯಿಲ್ಲದೆ, ಹರಿದಾರಿಗಳ ಪರಿಧಿಯಿಲ್ಲದೆ,<br />
ಆಗಮ, ನಿರ್ಗಮನ ಭೇದವರಿಯದೆ,<br />
ನಿರಾಸಕ್ತ, ನಿರಾತಂಕ ಜಡಭರತನಂತೆ<br />
ಕೆಲವೊಮ್ಮೆ ಜಡೆ ಬಿಚ್ಚಿದ ರುದ್ರ ಭೈರವನಂತೆ<br />
ಆವೇಶದಿಂದ, ಆಕ್ರೋಶದ ಆಹುತಿ ಪಡೆದು,<br />
ಜನಸಾಗರದ ಭರತ ಇಳಿತಗಳ ಜತೆಗೆ<br />
ಉನ್ಮತ್ತ, ಮಧು ಮತ್ತ ರಕ್ತ ಪಿಪಾಸುವಿನಂತೆ<br />
ಹೆಡೆಯೆತ್ತಿ, ಹರಿದಿದೆ ಈ ಸ್ವಚ್ಛಂದ ದಾರಿ!
</p>
<p class="text-right"><strong><em>-ಕೆ. ಶ್ರೀನಿವಾಸ ಭಟ್</em></strong><em> </em>(ಟ್ರಾಯ್, ಮಿಷಿಗನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸ್ನೋ</h1>
<p class="myquote">
ನೀಬರುವೆ<br />
ಕರಿಮೋಡದುಬ್ಬರವೇರಿ.<br />
ಚಳಿಗಾಳಿ ಬರಬರನೆ ಬೀಸುವುದು<br />
ಕಾಳಿಯುತ್ಸವದ ಮುಂದೆ<br />
ಕುಣಿದಾಡುವ ತಂಬಡಿಯಂತೆ.<br />
ಭೀತಿ ತುಂಬುವೆ ಮನದಿ.<br />
ಬಾನಿಂದ ನೀನಿಳಿವೆ<br />
ಸಾರಸದ ಗರಿಯಂತೆ.<br />
ಎಲ್ಲೆಲ್ಲೂ ಚೆಲ್ಲುವುದು<br />
ನೀ ಸುರಿದ ಪಾರಿಜಾತ.<br />
ಮನವು ಹಗುರಾಗುವುದು;<br />
ಮೂಡುವುದು ಸಂತಸದ ಕೋಲಾಹಲ.<br />
ಮೋಡಗಳು ಸರಿದೋಡಿ<br />
ಸಾರಿ ಬರೆ ತಿಳಿ ಬಾನು,<br />
ಮಳೆಗರೆಯೆ ಬಿಸಿಲ ಕಿರಣ,<br />
ಮನಕೆ ಅಚ್ಚರಿ ತುಂಬಿ<br />
ಕರಗಿ ಹರಿದೋಡುವೆಯೊ<br />
ಮಾಯವಾಗುವೆ ನೀನು ಆವಿಯಾಗಿ<br />
ಹೀಗೆ ಬಗೆಬಗೆಯಾಗಿ<br />
ಇದ್ದು ಇಲ್ಲವೆನಿಸುವ ನೀನು.<br />
ಭಯ, ವಿಸ್ಮಯ, ಹರ್ಷವೆಂಬ<br />
ರಾಗಗಳ ತಳೆವ ನಾನು<br />
ನಮ್ಮಿರವ, ಇರದಿರುವ ಹುರುಳಿದೇನು?
</p>
<p class="text-right"><strong><em>-ಡಾ|| ಹೆಚ್. ವಿ. ರಂಗಾಚಾರ್</em></strong>(ನ್ಯೂಟೌನ್, ಪೆನ್ಸಿಲ್ವೇನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸ್ಪೂರ್ತಿ</h1>
<p class="myquote">
ಸ್ಪೂರ್ತಿ, ಅಚ್ಚರಿಸಿ ನೀನು ಅಚ್ಚರಿಯು ಏನು!<br />
ಗುಂಡಿಗೆಯ ಗುಡುಗುಡುವ ನಾದದಲಿ<br />
ಕವನವನು ಹಾಡಿ ಹೇಳುವಾ ನಿನ್ನ ಮೋಡಿಗೆ<br />
ಬೆರಗುಗೊಂಡು ಎನ್ನನೇ ಕೊಟ್ಟೆನೆಲೆ ನಿನಗೆ, ಎನ್ನನೆ ಕೊಟ್ಟೆನೆಲೆ ನಿನಗೆ<br />
ನಿನ್ನ ತಳಿರದು ಮಿಂಚುತಿರೆ ಕವಿತೆಯಲಿ<br />
ಅದು ರಸದಾಣ, ಮನ ಸೆಳೆಯೆ ಎಸೆದ ಹೂಬಾಣ.<br />
ಜನತೆ ಬಾಗುವುದು ನಿನ್ನ ಬೆಡಗಿಗೆ,<br />
ನಿನ್ನ ಶುಭ್ರತೆಗೆ, ನುಣುಪು ವೈಯಾರಕೆ;<br />
ಒಲೆಯುವುದು ನಿನ್ನ ನಲ್ಮೊಗದ ಚಾರುಹಾಸಕೆ;<br />
ಕುಣಿಯುವುದು ನಿನ್ನ ಕಾಲ್ಗೆಜ್ಜೆಯಾ ತಾಳಕೆ<br />
ಆದರೇನೆಲೆ ದೋಷವೊಂದುಂಟು:<br />
ಕರೆದಾಗ ಬಾರಳಯ್; ಬಂದಾಗ<br />
ಎನ್ನನೇ ನುಡಿಯ ಬಿಡಳು;<br />
ನುಡಿದೊಡನೆ ಓಡುವಳು ಕಣ್ಮರೆಯಾಗಿ<br />
ಹೊತ್ತಿಗಾಗದ ಹುಚ್ಚು ಹುಡುಗಿಯೆ,<br />
ನಂಬಿ ಕೆಟ್ಟೆನು ನಿನ್ನ<br />
ಇನ್ನು, ನೀನೊಲಿದರೇನು ಮುನಿದರೇನು<br />
ಸ್ಥಿತಪ್ರಜ್ಞನು ನಾನು.<br />
ನೀನೊಲಿದರೊಂದು ಚೆನ್ನ; ಮುನಿಸಿದರದೊಂದು ಚೆನ್ನ<br />
ಸ್ವಾತಂತ್ರ್ಯದಾ ಬೆಲೆಯ ನಾ ಬಲ್ಲೆ ಚಿನ್ನ.
</p>
<p class="text-right"><strong><em>-'ಗುಮ್ಮ' ವಿಶ್ವೇಶ್ವರ ದೀಕ್ಷಿತ್</em></strong>(ಕ್ಯಾಲಿಫೋರ್ನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಮುಖವಾಡ</h1>
<p class="myquote">
ಧರಿಸಿದ ಮುಖವಾಡ ಕಿತ್ತೊಗೆಯುತ್ತೇನೆ_<br />
ಇಂದಲ್ಲ ಇನ್ನೊಂದು ದಿನ!<br />
ಕಿತ್ತೊಗೆದೇ ಒಗೆಯುತ್ತೇನೆ.<br />
ನಿನಗೆ ಬಾಗಿದ್ದು ನಿನ್ನ ಪೌರುಷಕ್ಕಲ್ಲ.<br />
ನಿನ್ನ ವಿದ್ಯೆಗಲ್ಲ, ನಿನ್ನ ಮೋಸಕ್ಕಲ್ಲ<br />
ನಿನ್ನ ಸೋಗಿಗಲ್ಲ.<br />
ನನ್ನ ಹಿಂಡುತ್ತಿದ್ದ ಆ ಪಿಶಾಚಿಗಾಗಿ.<br />
ಪಿಶಾಚಿ ಎಂದರೆ ಕೂಗಬೇಡ.<br />
ಅದು ನನ್ನ ಮಾತ್ರವಲ್ಲ ಎಲ್ಲ<br />
ರನ್ನೂ ಕಾಡುತ್ತದೆ; ನಿನ್ನನ್ನು ಕೂಡ.<br />
ಕಣ್ಣಿಗೆ ಕಾಣುವ ಈ ಪಿಶಾಚಿ<br />
ಗೆ ಎಲ್ಲರೂ ತಲೆ ಬಾಗುತ್ತಾರೆ.<br />
ಬಾಗಲೇ ಬೇಕು.<br />
ಅಧ್ಯಕ್ಷರಿಂದ ಹಿಡಿದು, ನನ್ನಂಥ<br />
ಸಾಮಾನ್ಯ ಪ್ರಜೆಯ ತನಕ.<br />
ಒಂದಲ್ಲ ಹತ್ತು ಮುಖವಾಡ<br />
ಹಾಕಿದ್ದೇನೆ, ಒಂದು ಹೋದರೆ ಮತ್ತೊಂದು<br />
ಇರಲಿ ಎಂದು.<br />
ಅಪ್ಪ ಬೇಡ ಎಂದರೂ, ಅಮ್ಮ ಇರು ಎಂದರೂ,<br />
ಅಣ್ಣ ಸಾಕು ಎಂದರೂ ಅವರ ಮಾತನ್ನೆಲ್ಲ<br />
ಮತ್ತೊಂದು ಕಿವಿಯಿಂದ ಬಿಟ್ಟು ಬಂದಿದ್ದೇನೆ,<br />
ಮುಖವಾಡ ಹಾಕಿಕೊಂಡು.<br />
ನೀನು 'ಓಂ ಶಾಂತಿ ಶಾಂತಿ ಶಾಂತಿ'<br />
ಎಂದಾಗ 'ನಾನೂ ಹಾಗೆ' ಎಂದಿದ್ದೇನೆ,<br />
ಆದರೆ ನನ್ನ 'ಶಾಂತಿ' ಬೇರೆ.<br />
ಕಣ್ಣು ಮುಚ್ಚಿ ಬಕನಂತೆ ಧ್ಯಾನ ಮಾಡಿದ್ದೇನೆ;<br />
ನಮಸ್ಕರಿಸಿದ್ದೇನೆ. ಭಜನೆ ಹಾಡಿದ್ದೇನೆ,<br />
ಎಲ್ಲ ಮಾಡಿದ್ದೆನೆ.<br />
ಹೌದು, ನಾನು ಶುದ್ಧ ಆಸ್ತಿಕ ಸ್ವಾಮಿ!<br />
ಸಂಶಯ ಬಂದರೆ ಹಗಲಿರುಳು<br />
ನನ್ನೊಂದಿಗೆ ಬರುತ್ತಿರುವ ಅವನಲ್ಲಿ ಕೇಳು!<br />
(ಬೆಳಕಿದ್ದಾಗ ಮಾತ್ರ ಹುಡುಕು!)<br />
ವೇದ-ವೇದಾಂತ, ಉಪನಿಷತ್ ಎಲ್ಲ<br />
ಕೇಳಿದ್ದೇನೆ; ತಲೆ ತೂಗಿದ್ದೇನೆ.<br />
ಆದರೆ ನಿದ್ರೆ ಮಾತ್ರ ಬಂದಿರಲಿಲ್ಲ.<br />
(ಜೊಂಪು ಹತ್ತಿತ್ತಷ್ಟೆ)<br />
'ಅಹಂ ಬ್ರಹ್ಮಾಸ್ಮಿ' ಎಂದು ನಿನ್ನನ್ನೆ<br />
ಸೇವೆ ಮಾಡತೊಡಗಿದ್ದೇನೆ,<br />
ದೇಶಸೇವೆ ಮಾಡುವ ಪಣತೊಟ್ಟ ನಾನು.<br />
'ಲೋಕಾ ಸಮಸ್ತಾ ಸ್ಸುಖಿನೋ ಭವಂತು'<br />
ವಿಯೆಟ್ನಾಮಿಗೆ ಬಾಂಬು ಬಿತ್ತು!<br />
ಎಂದಾಗ ನಿನ್ನ ಒಪ್ಪಿಗೆಯ ಮುದ್ರೆಯೂ ಬಿತ್ತು<br />
ಎಲ್ಲಾ ಎರಡು ಮುಖ ಅಷ್ಟೆ!<br />
ನನ್ನ ಸೋಲಿನ ಗುಟ್ಟು ಇಷ್ಟೆ_<br />
ನಿನ್ನ ಹಾಗೆ ಗಾಳಿ ಬಂದೆಡೆಗೆ ತೂರಲು<br />
ನಾನು ಕಲಿತದ್ದು ಸಾಕಾಗಲಿಲ್ಲ.<br />
ನಿನ್ನಂತೆ ನಾನೂ ಒಬ್ಬ ಬ್ರಹ್ಮಚಾರಿ!<br />
ಕೆರೆಯ ನೀರನ್ನು ಕಟ್ಟಿ ನಿಲ್ಲಿಸಬಹುದು.<br />
ಆದರೆ ನದಿಯ ನೀರನ್ನು ಎಷ್ಟು ದಿನ<br />
ನಿಲ್ಲಿಸಬಹುದು?<br />
ನಮಗಿಬ್ಬರಿಗೂ ಇರುವ ವ್ಯತ್ಯಾಸ ಇಷ್ಟೆ_<br />
'ನಿನ್ನ ಮುಖವಾಡ ಸ್ವಲ್ಪ ದಪ್ಪ'
</p>
<p class="text-right"><strong><em>-ಶಾಮ ಭಟ್</em></strong>(ಯಿಡಾನ್, ಪೆನ್ಸಿಲ್ವೇನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಾನೂ ಜಂಕಿ<sup><a epub:type="noteref" href="999-aside.xhtml#id-1.1">೧</a></sup>ಆಗಿ ಬಿಟ್ಟೆ</h1>
<p class="myquote">
ವಿದ್ಯಾರ್ಥಿಯಾಗಿ ಅಮೆರಿಕಕ್ಕೆ ಬಂದವನು<br />
ಹಸಿರು ಪತ್ರವ ಹಿಡಿದು ಪೌರತ್ವಕೇರಿದೆನೆಂಬ ಒಣ<br />
ಹೆಮ್ಮೆಯಲಿ<br />
ಕೊಬ್ಬಿದ ಗೂಳಿ ನಾನಾದೆ<br />
ಬೆದೆಗೊಂಡ ಪೋರಿಯರ ಸಂಗಕ್ಕಾಗಿ<br />
Bar- ಬಾರಿಗೆ ಅಲೆಯುವ<br />
ಬೀದಿಯ ನಾಯಿ ನಾನಾದೆ<br />
Coorಇಸುತ್ತ ON T.V. ಯ ನಗ್ನ ಚಿತ್ರಗಳ<br />
ಎಡೆಗೆ ಕಣ್ಣು beerಇಸುವ<br />
ಬೆದೆಗುರುಡ ಕುಡುಕ ನಾನಾದೆ<br />
ಕಂಡದ್ದು ಕೇಳಿದ್ದನೆಲ್ಲ ಕೊಂಡು<br />
ಹರಿದು ಮುರಿದು ಬಕ್ಕರಿಸುವ<br />
ಶ್ರೀ ಭಕ್ಷಕ (consumer) ನಾನಾದೆ<br />
ಹಬ್ಬದ sale ಹಬ್ಬದ ನಂತರದ sale<br />
ಅಂಗಡಿ ತೆರೆವ sale ಅಂಗಡಿ ಮುಚ್ಚುವ sale<br />
ಭಂಡಾರ ತೆರವುಗೊಳಿಸುವ sale<br />
ಇಂದು ಮಾತ್ರದ sale<br />
ಇತ್ಯಾದಿ ಮುನ್ನೂರ ಅರವತ್ತೈದು ದಿನವೂ<br />
ಮೊಲೆಯೂಡುವ<br />
ಮುಗ್ಧ ಹೀರುಗ (sucker) ನಾನಾದೆ<br />
'Free ಅದು Free ಇದು'ಕ್ಕಾಗಿ ಹಗಲಿರುಳು<br />
ಬಲಿ ಬೀಳುವ ಸ್ವತಂತ್ರ ಜಗತ್ತಿನ<br />
Free ಪೌರ ನಾನಾದೆ<br />
ಮನೆಗೆ ಸಾಲ ಮಠಕ್ಕೆ ಸಾಲ<br />
ಕೊಂಡದ್ದಕ್ಕೆಲ್ಲ ಸಾಲ ಮಾಡಿ<br />
ಪ್ಲಾಸ್ಟಿಕ್ ಹಣ ಹೊತ್ತು ಕಸಗೂಳು (junk food)<br />
ತಿಂದು ತಿರುಗುವ<br />
ಸ್ವತಂತ್ರ ಕತ್ತೆ ನಾನಾದೆ<br />
ಹಬ್ಬ ಹುಣ್ಣಿಮೆಗಳ ತೊರೆದು<br />
ವಾರಕ್ಕೆ ಎಪ್ಪತ್ತು ಗಂಟೆ ದುಡಿಯುವ ಎತ್ತಾದೆ<br />
ಸ್ವಂತ ತಾಯಿ ತಂಗಿಯರ ಬಿಟ್ಟು<br />
ಯಾರದೋ ಜೀವನ ಭದ್ರತೆ<br />
(social security) ಗಾಗಿ<br />
ಕರ ತೆತ್ತುವ ಕುರುಡ ನಾನಾದೆ<br />
ವ್ಯಕ್ತವಾಗಿಯೊ ಅವ್ಯಕ್ಕ್ತವಾಗಿಯೊ<br />
ರಾಷ್ಟ್ರ ರಾಷ್ಟ್ರ ಗಳ ವೈರದಲಿ<br />
ಪರಮಾಣು ವಿಷಬೀಜಕ್ಕೆ ಎರೆಯುವ<br />
ತೃತೀಯ ಜಗತ್ತಿನ ರಕುತ ನಾನಾದೆ<br />
ವರುಷವೂ ತಪ್ಪದೆ ಕರ-ವಾಪಸ್ ಕಾಗದ ತುಂಬಿ<br />
ಕರ-ಮಾನವ ತಿರುಗಿ ಕೊಡುವ ಪೆನ್ನಿಗಳಿಗಾಗಿ<br />
ಕಾತರಿಸುವ ಚಾತಕವು ನಾನಾದೆ<br />
ಹೊತ್ತು ಗೊತ್ತಿಲ್ಲದೆಯೆ ಕೂಳ ಮರೆತು<br />
ಸೋಪುಗಳ ಚಟ ತೀರಿಸಲು<br />
ಹುಚ್ಚು ಪೆಟ್ಟಿ (idiot box)ಯ ಮುಂದೆ<br />
ಗರ ಬಡಿದು ಕೂಡುವ ಎಬ್ಬಂಕ ನಾನಾದೆ.<br />
ಕಾಲ್ಚೆಂಡು ಬುಟ್ಟಿಚೆಂಡುಗಳ ಆಟಗಳ<br />
ಸತತ ನೋಡುತ ನಾಲ್ಕಾಣಿ(quarter)<br />
ಜೂಜು ಕಟ್ಟುವ<br />
ಅಥವ<br />
ಲಾಸ್ ವೇಗಸ್‍ನಲ್ಲಿ ಒಂದಾಣಿ(nickel)<br />
ಸೀಳುಯಂತ್ರ(slot-machine)ದ ಮುಂದೆ<br />
ಕುಕ್ಕರಿಸುವ ಚಿಲ್ಲರೆಯು ನಾನಾದೆ<br />
ಬಡಿದು ಕೂದಲಿಗೆ ಬಣ್ಣವನು<br />
ವಿಚಿತ್ರ ವೇಷದಲಿ ಗುರಿ ಇಲ್ಲದೆಯೆ<br />
ಹಾಲಿವುಡ್ ಬುಲೆವಾರ್ಡ್‍ನ ನಟರ ಪಾದಮುದ್ರೆಯಲ್ಲಿ<br />
ಪಾದ ಇಟ್ಟು ತಿರುಗುವ<br />
ಕಲ್ಪನಾಮಯ ಕಾದಂಬರಿ ನಾನಾದೆ<br />
ಕೋಕ್ ಏರಿಸಿ ಮೂಗು ಸುಟ್ಟರೂ ತೊಗಲು<br />
ತೂತಾದರೂ<br />
ಗುಳಿಗೆ ಪುಡಿಗಳ ಕಬಳಿಸಿ ಹಾರಾಡುವ<br />
ಗಗನಚರಿ(space wanderer)ನಾನಾದೆ<br />
ನನ್ನ ಬುದ್ಧಿಗೊಂದು ಪೆನ್ನಿ<br />
made-in-Taiwan, Hong-Kong ಇತ್ಯಾದಿ<br />
ರಾಶಿ ವಸ್ತುಗಳಲಿ ಗುರುತರಿಯದಂತೆ<br />
made-in-India ನಾನಾದೆ<br />
ಎಲೆ ಪ್ರಿಯೆ,<br />
ಸಂಕ್ರಾಂತಿಗಳೆ ಗತಿಸಿದರೂ<br />
ನೆರೆಮನೆಯವನ ಮುಖವ ನೋಡದ<br />
ಮುನಿಯು ನಾನಾದೆ<br />
ದಡದಲ್ಲಿ ಉಳಿಯಲು ಆಳ ಬೇರಿಲ್ಲದೆಯೆ<br />
ಹೊಳೆಯಲ್ಲಿ ಹರಿದು ಹೋಗಲು ಆಗದೆ<br />
ತೆಳು ಬಳ್ಳಿಯ ಹಿಡಿದು ಇನ್ನೂ ಹೋರಾಡುತ್ತಿರುವ<br />
ಶೂನ್ಯ ಸಂಪಾದಕ (Zero-achiever)<br />
ನಾನಾದೆ<br />
ಈ 'ಕರಗಿಸುವ ಕಡಾಯಿ'ಯಲ್ಲಿ<br />
ಕರಗದೆಯೆ ಮುಳುಗದೆಯೆ<br />
ತೇಲಾಡುವ ಜೊಟ್ಟು ನಾನಾದೆ<br />
ಸಹಸ್ರ ಹೊಸ ಗೆಳೆಯರನು ಹೊಂದಿಯೂ<br />
ಹೃದಯದಾಳಕೆ ಇಳಿಯದೆ ಗಂಟಲೊಳ್ ಸಿಕ್ಕ<br />
"Hello-Hi" ನಾನಾದೆ<br />
ಅಣ್ಣ ತಂಗಿಯರ ಹುಟ್ಟು ಗೆಳೆಯರ ಬಿಟ್ಟು<br />
ಬೆಳೆದ ಊರಿನ ನೆನಪಳಿದು ಮುಟ್ಟಾದ<br />
ಹಾಳೂರ ಹದ್ದು ನಾನಾದೆ<br />
ನನ್ನ ತಾಯಿಯ ತೊರೆದು ಕನ್ನಡತಿಯ ಮರೆತು<br />
ಭಾರತಿಯಿಂದ ಸರಿದು<br />
ಎಲ್ಲಿ ತ್ರಿಮಾತೃದ್ರೋಹಿ ಆದೆನೆಂಬ ಅಳುಕಿನಲಿ<br />
ಸೊರಗಿ ಸುಣ್ಣ ನಾನಾದೆ<br />
ಇಂದಲ್ಲ ನಾಳೆ ತಿರುಗಿ ನಮ್ಮೂರಿಗೆ<br />
ಹೋಗಬೇಕೆಂಬ ದೂರದ ಆಸೆ ಇರಿಸಿಕೊಂಡಿದ್ದ ನಾನು<br />
ಅಲ್ಲಿಯೂ reject ಆಗಬಹುದಾದ<br />
ಜಂಕಿ ಆಗಿ ಬಿಟ್ಟೆ.
</p>
<p class="text-right"><strong><em>-'ದೀವಿ', ವಿಶ್ವೇಶ್ವರ ದೀಕ್ಷಿತ</em></strong>(ಲಾಸ್ ಏಂಜೆಲೀಸ್, ಕ್ಯಾಲಿಫೋರ್ನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">'ನೀವಲ್ಲವೆ?'</h1>
<p class="myquote">
ಹತ್ತು ವರುಷದ ಹಿಂದೆ<br />
ಸೂಟ್‍ಕೇಸು ತುಂಬಿಸುತ<br />
ಅತ್ತಿತ್ತ ಸುಳಿದವರು ನೀವಲ್ಲವೆ?<br />
ಅತ್ತೆ ಮಾವರಿಗೆರಗಿ<br />
ಏರ್ ಇಂಡಿಯಾದಲ್ಲಿ<br />
ಹತ್ತೇರಿ ಹೋದವರು ನೀವಲ್ಲವೆ?<br />
ಮತ್ತೆರಡು ವರುಷಕ್ಕೆ<br />
ಬರುವೆನೆಂದೆನಗ್ಹೇಳಿ<br />
ಒತ್ತಿ ಕೈ ಹಿಡಿದವರು ನೀವಲ್ಲವೆ?<br />
ಇತ್ತ ತಲೆ ಬಾಗಿರಲು<br />
ಕತ್ತೆತ್ತಿ ಕಣ್ಣೊರಸಿ<br />
ಮತ್ತೆ ನಗು ಎಂದವರು ನೀವಲ್ಲವೆ?<br />
ಕಲಿಯಬೇಕೆಂದವರು<br />
ಕಲಿಯಲೇ ಬಂದವರು<br />
ಕಲಿತಾಯಿತೆಂದವರು ನೀವಲ್ಲವೆ?<br />
ಕಳಿಸಬೇಕೆಂದವರು<br />
ಬಲು ಸೊಗಸು ಡಾಲರೆಂ<br />
ದುಳಿದೆಯೇ ಬಿಟ್ಟವರು ನೀವಲ್ಲವೆ?<br />
ಆಗಸ್ಟು ತಿಂಗಳಲಿ<br />
ಬೇಗಬಾ ಎಂದವರು<br />
ಕಾಗದವ ಬರೆದವರು ನೀವಲ್ಲವೇ?<br />
ಪ್ಲೇನಿನಿಂದಿಳಿದಾಗ<br />
ಕೈಬೀಸಿ ಕರೆದವರು<br />
ನಾನಿಲ್ಲಿ ಎಂದವರು ನೀವಲ್ಲವೇ?<br />
ಏರೋಡ್ರೋಮನು ಬಿಟ್ಟು<br />
ಕಾರಿನಲಿ ಬರುವಾಗ<br />
ಊರವರ ನೆನೆದವರು ನೀವಲ್ಲವೇ?<br />
ಊರೇಕೆ ಯಾರೇಕೆ<br />
ದೂರದಾ ಕತೆಯೇಕೆ<br />
ಬಾರೆ ನೀನೆಂದವರು ನೀವಲ್ಲವೇ?<br />
ಡಾರ್ಲಿಂಗ್ ನೀನೆಂದು<br />
ಬೇರಾರು ಇಲ್ಲೆಂದು<br />
ನೂರಾರು ನುಡಿದವರು ನೀವಲ್ಲವೇ?<br />
ಮಾವನಾ ಮಗಳೆಂದು<br />
ಮಾಮಿಡಿಯು ನೀನೆಂದು<br />
ಹೂದುಟಿಯ ಸವಿದವರು ನೀವಲ್ಲವೇ?<br />
ಹಿಂದುಸ್ತಾನಕ್ಕೆ<br />
ಹಿಂದಿರುಗುವೆನು ನಾನು<br />
ಒಂದ್ ವರುಷಕೆಂದವರು ನೀವಲ್ಲವೇ?<br />
ಸಂದಿರಲು ವರುಷಗಳು<br />
ಅಮೆರಿಕೆಯೆ ಸುಖವೆಂದು<br />
ಚೆಂದಾಗಿ ಉಳಿದವರು ನೀವಲ್ಲವೇ?<br />
ಮರಳಿ ಹೋಗುವೆವೆಂದು<br />
ಮರಮರಳಿ ಹೇಳುತ್ತ<br />
ಕರೆದೆನ್ನ ತಂದವರು ನೀವಲ್ಲವೇ?<br />
ಮರೆತೆನ್ನ ತವರನ್ನು<br />
ದೊರೆ ನಿನ್ನ ಸಂಗದಲಿ<br />
ನೆರಳಾಗಿ ಉಳಿದವಳು ನಾನಲ್ಲವೇ?
</p>
<p class="text-right"><strong><em>-ವಿಮಲಾ ಚೆನ್ನಬಸಪ್ಪ</em></strong>(ವರ್ಜೀನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ದುಷ್ಯಂತ</h1>
<p class="myquote">
ಮೊನ್ನೆ<br />
ಮಳೆಗುಡಿಸಿದಾಕಾಶದ ಕೆಳಗೆ<br />
ಶಾಯಿ ಕತ್ತಲೆ ಮಬ್ಬು<br />
ಇಬ್ಬನಿ ಬಿದ್ದ ಆ ಹೊತ್ತು<br />
ಅಂಗಳ ನೋಡಿದಾಗಲೆಲ್ಲ<br />
ನಿನ್ನ ಹೆಜ್ಜೆ ಗುರುತು ಕಂಡಂತಾಗಿ<br />
ಹಲವು ಸಲ-<br />
ನಿನ್ನ ನೂಪುರದ ಸದ್ದು ಬಂದಂತಾಗಿ<br />
ತೆರೆದಾಗ ಬಾಗಿಲು - ಕಂಡಿದ್ದು<br />
ದೂರ ಮಬ್ಬು - ಮಂಜು - ಮಳೆಯಲ್ಲಿ<br />
ಫಿಲೋಮಿನಾ ಚರ್ಚಿನ ತುದಿ<br />
ಅಂದೆಲ್ಲಾ<br />
ತೂಫಾನು ದಿನಗಳಲ್ಲಿ<br />
ನಿನ್ನ ಮೈ ಹೊದೆಯುವ ರಗ್ಗಾಗಿ<br />
ನಿನ್ನೆದೆ ತಲೆ ದಿಂಬಾಗಿ<br />
ಕಣ್ಣು ಕನ್ನಡಿಯಾಗಿ<br />
ಕೈ ಹಾವಾಗಿ<br />
ಬಳುಕಿ - ಬಳಸಿ ನನ್ನ ತಬ್ಬಿದ್ದು<br />
ಒಂದು<br />
ಎದಡು<br />
ಮೂರು - ಮತ್ತೊಂದು<br />
ನನ್ನ ಕೈಬೆರಳಿಂದೆಣಿಸಿದ್ದು<br />
ಮರೆಯಲಾರೆ ಕಣೇ<br />
ನಾ-<br />
ದುಷ್ಯಂತನಂತಲ್ಲ<br />
ನಾನೀಗ ಒಬ್ಬಂಟಿ<br />
ಉಳಿದಿದೆ ಹಾಗೆ<br />
ರಾತ್ರಿ ರಾಣಿ ಗಿಡದ ಕಂಪು<br />
ಹಾ<br />
ವು ಬರಬಹುದು ಕಣೇ<br />
ಹೊರಗೆ ದೇವದಾರು ಮರದೆಲೆ<br />
ಟೊಂಗೆ ಟಿಸಿಲುಗಳ ಮೇಲೆ<br />
ಕಾಗೆಗಳು ಕೂಗುವ ಹೊತ್ತು<br />
ಪಕ್ಕದ ಮನೆಯಾಕೆ<br />
ನನ್ನೆಡೆ ನೋಡಿ ನಗುವ ಹೊತ್ತು<br />
ಬಂದು<br />
ಬಿಡೆ<br />
ಬೇಗ.
</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸಂಕೋಲೆ</h1>
<p class="myquote">
ಕಳಿ<br />
ಕಳಿ<br />
ರಾತ್ರಿ ನರಳಿದ ರೋಗಿಗೆ<br />
ಸೂಜಿ ಚುಚ್ಚಿ<br />
ಬಂದೀಗ ಹೊರಗೆ<br />
ಕ್ರೋಟನ್ ಗಿಡದಂಚಿನಲ್ಲಿ<br />
ಬೆಳ್ಳಂಬಿಳಿ<br />
ವಸ್ತ್ರಧಾರಿಣಿ.<br />
ತುಂಬು - ಮೈ<br />
ಮಾಂಸ<br />
ರಕ್ತ<br />
ಚುಮು<br />
ಚುಮು<br />
ಗಟ್ಟಿ ಮೈಯ<br />
ನರ<br />
ನರ<br />
ಮೈಥುನದ ಬಯಕೆ ಎಂದು<br />
ಅತ್ತೆ.
</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಲ್ಲಿ ಇಲ್ಲಿ</h1>
<p class="myquote">
ಇಲ್ಲಿ ನ್ಯೂಯಾರ್ಕಿನ ಸಂಜೆ<br />
ನಮ್ಮೂರಿನ ಬೈಗಿನಂತಲ್ಲ<br />
ಇಲ್ಲಿ ನ್ಯೂಯಾರ್ಕಿನಲ್ಲಿ ಅಷ್ಟೆತ್ತರಕ್ಕೆ<br />
ಯೂಕಲಿಪ್ಟಸ್ ಮರಗಳಂತೆ<br />
ಬಂಗಲೆಗಳು ಕಟ್ಟಡಗಳು<br />
ಹೋಟೆಲುಗಳಲ್ಲಿ ಕೆಂಪು ಕರಗಳು<br />
ಕೂಡಿ ಆಡುವಲ್ಲಿ-<br />
ಬೀರ್<br />
ವಿಸ್ಕಿ<br />
ಜಿನ್‍ಗಳ ಅರವಂಟಿಗೆ<br />
ಕಿರಣಕ್ಕೆ ಬಿಲ್ಲಾಗಿ ಮಾದಕ<br />
ನಿಷೆ<br />
ಉನ್ಮತ್ತ ತೋಳುಗಳ ಮಧ್ಯೆ<br />
ಕಾದ ಉಸಿರುಗಳು<br />
ಅವುಗಳ ಮಧ್ಯೆ<br />
ಕೇಕೆ - ಬೀರಾಟ<br />
ತುಂಬು ಮೈ ಮಾಂಸ<br />
ಅಡೆಗೆ -<br />
ಅದರ ನೆನಪು ಸೆರೆ ಕುಡಿದಿಳಿದ<br />
ಅಮಲದ ಹಾಗೆ.<br />
ಅಲ್ಲಿ<br />
ನನ್ನೂರ ಹೊಕ್ಕುಳಲ್ಲಿ<br />
ಹೊತ್ತು ಮುಳುಗುವ ಸಮಯಕ್ಕೆ<br />
ಅಷ್ಟೆತ್ತರಕ್ಕೆ<br />
ಕೆಂಧೂಳು - ಗೋಧೂಳಿ<br />
ಸುತ್ತ ಹೊಗೆ ಮಂಜು ಕವಿದು<br />
ಹಸಿ ಬತ್ತ ಗದ್ದೆಯ ಮೇಲೆ<br />
ಕೆಮ್ಮಣ್ಣು ಕೆರೆ ಏರಿ ಮೇಲೆ<br />
ಪಿಸುಗಾಳಿ ಕದ್ದು<br />
ಕದ್ದು ಬೀಸಿ<br />
ಬೆಳ್ಳಕ್ಕಿ ಬೆಳ್ಳಗೆ ಹಾರಿ<br />
ಕೋಳಿ ಹಿಂಡು ಒಳಗೊಳಗೆ - ಮುದುರಿ<br />
ಬೀಸುಗಲ್ಲ ಲಾವಣಿ ಮೇರೆಗೆ<br />
ತುಂಬು ಬಸುರಿಯಂತ ಸಂಜೆ
</p>
<p class="text-right"><strong><em>-ಡಾ|| ಕೆ. ಎನ್. ಮೂರ್ತಿ</em></strong>(ಬಿಸ್ಮಾರ್ಕ್, ನಾರ್ತ್ ಡಕೋಟಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನನ್ನ ಕಂದ</h1>
<p class="myquote">
ಆಗ<br />
ಅವಳಿನ್ನೂ ಮಗು<br />
ಪ್ರಕೃತಿಯ ಮಡಿಲಲ್ಲಿ<br />
ಹೊಸದಾಗಿ ಕಣ್ಣರಳಿಸಿ<br />
ಅತ್ತಿತ್ತ ನೋಡುತ್ತಿದ್ದಳು<br />
ಆ ಮುಗ್ಧ ನೋಟದಲ್ಲಿ<br />
ತಾಯ ಅಂತರಂಗ ಸಂತಸಗೊಂಡಿತ್ತು<br />
ಮಡಿಲಲ್ಲಿ ಮಲಗಿ<br />
ಹಾಲ ಕುಡಿದು<br />
ತನ್ನ ಮೃದು ಕೈ ಕಾಲ<br />
ಅತ್ತಿತ್ತ ಅಲುಗಿಸಿ ಅ್ಞಂ, ಬ್ಞಿ ಎಂದು<br />
ಬೊಚ್ಚು ಬಾಯಿ ತೆರೆದು ನಕ್ಕಾಗ<br />
ತಾಯ ಹೃದಯ ತುಂಬಿತ್ತು<br />
ಮಂಡಿಯೂರಿ ಅಂಬೆಗಾಲನಿಕ್ಕುತ<br />
ಸಂದಿಗೊಂದಿಯ<br />
ಸಾಮಾನುಗಳನ್ನೆಲ್ಲ ಹರಡಿ<br />
ಕೇ ಕೇ ಹಾಕಿ ಕುಪ್ಪಳಿಸಿದಾಗ<br />
ಪ್ರೀತಿ ಉಕ್ಕಿ ಹರಿದಿತ್ತು.<br />
ಗೆಜ್ಜೆಕಾಲ ಮುಂದಿಡುತ<br />
ಅಪ್ಪನ ಚಪ್ಪಲಿ ಮೆಟ್ಟಿ<br />
ಅಮ್ಮನ ಕೈಚೀಲ ಹಿಡಿದು<br />
ಠೀವಿಯಿಂದ ದಾಪುಗಾಲ ಹಾಕುತ<br />
ಬಾಗಿಲ ಬಳಿ ಬಿದ್ದು ಹಲ್ಲು ಕಿರಿದಾಗ<br />
ಹರ್ಷದ ಹೊನಲು ಮನೆ ತುಂಬಿತ್ತು.<br />
ಈಗ<br />
ದಿನ ದಿನಕ್ಕೂ ಪ್ರಬುದ್ಧಮಾನಗೈದು<br />
ನವ ನಾಗರಿಕತೆಯ<br />
ಮಡಿಲಲ್ಲಿ ಈಜುತಿಹಳು<br />
ಲೋಕದ ರೀತಿ ನೀತಿ ಅರಿತು<br />
ಹಾಗೇಕೆ ಹೀಗೇಕೆ ಬರಿ ಪ್ರಶ್ನೆ<br />
ಹುಸಿ ನಗೆ, ಹುಸಿ ಕೋಪ<br />
ಸೌಜನ್ಯ ಸೊಬಗಿನ ಮೊಗದಲಿ<br />
ಏನೋ ಕ್ರಾಂತಿ ಏನೋ ಭ್ರಾಂತಿ<br />
ಹತ್ತಿರವಿದ್ದರೂ ಬಹು ದೂರ<br />
ತೊದಲು ನುಡಿಯಿಂದ<br />
ಮಗು ಬೆಳೆದಂತೆ<br />
ಮನೆ ಬರಿದು, ಮನ ಬರಿದು<br />
'ಅತ್ತಾರೆ ಅಳಲಮ್ಮ, ಅಳುವ ಕೂಸಿರಲಿ<br />
ಮಿಕ್ಕಾರೆ ಮಿಗಲಿ ಮನೆಗೆಲಸ'<br />
ಹಿಂದಿನವರು ಹಾಡಿದೀ ಜಾನಪದ ನುಡಿ<br />
ತಾಯ ಹೃದಯದಲಿ ಮಿಡಿಯುತಿಹುದು.<br />
ಹೃದಯಕ್ಕೆ ಅಮೃತ ಚೇತನವೀಯುತ್ತಿದ್ದ<br />
ಆ ಪುಟ್ಟ ಕಂದಮ್ಮ ಎಲ್ಲಿ? ಅದೇ ತಾಯಿಗೆ ಕೊರಗೇ?
</p>
<p class="text-right"><strong><em>-ಸುಶೀಲ ಗುರುರಾಜರಾವ್</em></strong>ಫ್ಲಶಿಂಗ್, ನ್ಯೂಯಾರ್ಕ್</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ತುಮುಲ</h1>
<p class="myquote">
ತಾಯಿನಾಡ ತೊರೆದು ಸೇರಿದೆನು ನಾ ಇಲ್ಲಿಗೆ;<br />
ನನ್ನ ಯಕ್ಷ ಪ್ರಶ್ನೆ: 'ಇಲ್ಲಿಂದ ಮುಂದೆ ಎಲ್ಲಿಗೆ?'<br />
ಬಲವಾದ ಭಾವನೆಗಳನ್ನು ದೂರ ಸರಿಸಿ,<br />
ಪರುಕಿಸದೆ ಧುಮುಕಿದೆ ಹೊಸ ಸಂಸ್ಕೃತಿಯಲಿ.<br />
ಮನಸೊಪ್ಪದು, ಪರಿಸರ ಬಿಡಲೊಲ್ಲದು,<br />
ಬಿಸಿ ತುಪ್ಪವೋ ಇದು, ನುಂಗಲಾರೆ, ಚೆಲ್ಲಲಾರೆ.<br />
ಬಂದ ಕಾರಣಕೆ ಅನುಭವಿಸಬೇಕು;<br />
ದೇಹ ಮಾತ್ರಕೆ ಈಜಬೇಕು, ಜಯಿಸಬೇಕು.<br />
ಮನುಜರೆಲ್ಲರೂ ಒಂದೇ, ಮನ ಮಾತ್ರ ಬೇರೆ;<br />
ಬಂದ ಕಾರಣ ಬೇರೆ, ಜೀವನವೂ ಬೇರೆ ಬೇರೆ!<br />
ಹೊಸ ಸಂಸ್ಕೃತಿಯ ರಭಸಕ್ಕೆ ಬಾಗದೆ<br />
ಶಿಲೆಯಾಗುವ ಧೀರ ಧೀಮಂತ ಮನಸು.<br />
ಕಾಲ ಮುಂದೆ ಸರಿಯುತಿದೆ, ಮನ ಕರಗುತಿದೆ;<br />
ಹೊಸ ಪರಂಪರೆರೆಯ ಅಲೆಗೆ ಶರಣಾಗುತಿರುವೆ.<br />
ಕೃಷ್ಣ Kris ಆಗಿ, ಜನಾರ್ಧನ ಉeoಡಿge ಆಗಿ<br />
ಸೇರುತಿರುವೆನು ಗುರುತಿಲ್ಲದೇ ಜನಸಾಗರದಲಿ.<br />
ಬದುಕುವುದೊಂದೆ ಮಾರ್ಗ, ಬದುಕಿ<br />
ಜೀವ ಪತಾಕೆಯನು ಹಾರಿಸುವುದೊಂದೆ ಗುರಿ!
</p>
<p class="text-right"><strong><em>-'ಜೋಯಿಸ್'</em></strong>(ಸ್ಪ್ರಿಂಗ್ ಫೀಲ್ಡ್, ವರ್ಜೀನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಯಾಗರ</h1>
<p class="myquote">
ಇಳಿದು ಬಾ ತಾಯಿ, ಇಳಿದು ಬಾ<br />
ನೀನೆ ಇವರೆಲ್ಲರ ನಯಾಗ್ರ<br />
ಎಂಥ ಚೆಲುವು, ಎಂಥ ನಲಿವು<br />
ನೀನೆಲ್ಲರಿಗೂ ಸಮಗ್ರ.<br />
ನಿನ್ನ ನಡೆ, ನಿನ್ನ ದೃಷ್ಟಿ,<br />
ನನ್ನ ಭಾವನೆಗಳ ಸೃಷ್ಟಿ.<br />
ನಿನ್ನ ಬಣ್ಣ ಅಚ್ಚ ಹಸಿರು<br />
ಆದರೆ ಬಳಕುವಾಗ<br />
ನಿನ್ನ ಒಡಲೆಲ್ಲ ಬರೀ ತುಂತುರು.<br />
ಏನು, ಆಚ್ಚ ಬಿಳುಪು ಉಡುಗೆ!<br />
ಮುತ್ತಿನ ಸುರಿಮಳೆ, ಇದೇ ನಿನ್ನ ಕೊಡುಗೆ.<br />
ನಿನ್ನಲ್ಲಿ ಈ ರಭಸ, ಕೊನೆಯುಂಟೆ, ಮೊದಲುಂಟೆ<br />
ಜಗದ್ವಿಖ್ಯಾತೆ ನೀನು.<br />
ನಿನ್ನ ನೋಡಲು ಸಹಸ್ರಾರು ನಿನ್ನ ಮಕ್ಕಳ ಹಂಬಲ<br />
ಒಮ್ಮೆ ನೋಡಿದರೆ ಸಾಕು, ಬಾಳೆಲ್ಲ ಸಫಲ.<br />
ನಿನಗೂ ಉಂಟೆ ಒಬ್ಬ ಭಗೀರಥ?<br />
ಯಾವ ಜಟೆಯೂ ಇಲ್ಲದ ಸಂಭ್ರಮ.<br />
ಅಲ್ಲಿಹರು ನಿನ್ನ ಅಕ್ಕ ತಂಗಿಯರು ಕೊಡುವರು ಆತಿಥ್ಯ,<br />
ಗಂಗೆ ಸರಸ್ವತಿ, ಯಮುನೆ ಇವರದೇ ಸಂಗಮ<br />
ನಿನ್ನ ಕೆಚ್ಚೆದೆ ರೋಷ<br />
ಅದು ಬರೆಯಲಾರದ ವಿಶ್ವಕೋಶ<br />
ಸಂಜೆಗತ್ತಲು ಪಸರಿಸುತಿರೆ,<br />
ನಿನ ನಡುವೆ ನಕ್ಷತ್ರಗಳೆಲ್ಲ ಮರೆ.<br />
ನೀನು ಕೈ ಬೀಸಿ ಕರೆಯುತಿರೆ,<br />
ನಿನ್ನ ಒಡಲಿನ ಮಧುರ ಆಸರೆ<br />
ಇದೇನಿದು ನಿನ್ನ ಸಂಜೆಯುಡುಗೆ<br />
ಕ್ಷಣ ಕ್ಷಣಕೂ ಊಹಿಸಲಾರದ ವೇಷ,<br />
ಕೆಂಪು, ನೀಲಿ, ಹಸಿರು, ಒಂದೆ, ಎರಡೆ ನಿನ್ನ ತೊಡುಗೆ,<br />
ಎಲ್ಲವೂ ಎರಡೇ ನಿಮಿಷ.<br />
ನಿನ್ನ ಒಡಲಲ್ಲಿ ಸೆಣೆಸಾಟ,<br />
ಸಾಗಿಹುದು ಹುಲು ಮನುಜನ ನೆಗೆದಾಟ,<br />
ತಲೆತಲಾಂತರದ ಜಂಜಾಟ.<br />
ನಿನ್ನ ಪಾದಗಳ ಸ್ಪರ್ಶ<br />
ಅದೊಂದು ಮರೆಯಲಾಗದ ಆವೇಶ.<br />
ಅಲ್ಲಿರುವ ಚರಾಚರಗಳ ಉಸಿರು<br />
ನಿಂತಿಹುದು, ಏಕೆಂದರೆ ಅಲ್ಲಿಹುದು ಬರೀ ಕೆಸರು<br />
ಅಳಬೇಡ ನಯಾಗ್ರ, ಕಣ್ಣೊರಿಸಿಕೋ,<br />
ಇದು ಹೊಸತನದ ಸಂಸ್ಕೃತಿ<br />
ನಿನ್ನ ಮಕ್ಕಳ ಅಧೋಗತಿ<br />
ಇಂದೇ ಬರಲಿ ಅದಕೆ ಮುಕ್ತಿ.
</p>
<p class="text-right"><strong><em>-ಮನು</em></strong>(ವಿಂಡ್ಸರ್ ವಿಶ್ವವಿದ್ಯಾಲಯ, ಆಂಟಾರಿಯೊ, ಕೆನಡ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಮೊಳಕೆ</h1>
<p class="myquote">
ಮೊಳಕೆಯೊಡೆದ ಹೊಸ ಚಿಗುರು<br />
ನಮ್ಮೆಲ್ಲರ 'ಅಮೆರಿಕನ್ನಡ'<br />
ಉತ್ಸಾಹದ ಚಿಲುಮೆಯಡಿ<br />
ಬೆಳೆ ಬೆಳೆಯಲೀ ಹಂದರ!<br />
ಕನ್ನಡಿಗರ ಕರ್ತವ್ಯವಿದು<br />
ನೀರೆರೆವುದು ಈ ಚಿಗುರಿಗೆ<br />
ಪೋಷಿಸುವುದು ಲಾಲಿಸುವುದು<br />
ಸಾಹಿತ್ಯದ ಈ ಸ್ಪೂರ್ತಿಗೆ!<br />
ಮರವಾಗಲಿ, ಚಿರವಾಗಲಿ<br />
ಪಸರಿಸಲಿ ಕೀರ್ತಿಯು;<br />
ಅರಳಿರಲಿ ಯೌವನದಿ<br />
ಬರುತಿರಲಿ ವಸಂತ, ಕೌಮುದಿ! .. ..
</p>
<p class="text-right"><strong><em>-ಡಾ| ಹಾ.ಕೃ. ಶ್ರೀನಾಥ್</em></strong>(ಮ್ಯಾಡಿಸನ್, ವಿಸ್ಕಾನ್‍ಪಿನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಮೈಲಿಗಲ್ಲು</h1>
<p class="myquote">
ಹದಿನೈದು ವರುಷಗಳು<br />
ಉರುಳಿ ಹೋದುವು ನಲ್ಲ,<br />
ಎಲ್ಲಿ ಹೋದವೋ ಏನೋ<br />
ನನಗಂತೂ ತಿಳಿದಿಲ್ಲ!
</p>
<p class="myquote">
ಹೊಸ ಬಾಳಿನ ಹೊಸಿಲಲಿ<br />
ನಿಂದೆವು ಅಂದು;<br />
ಹೊಸ ಜೋಡಿಯ ತೆರದಲೆ<br />
ಭಾವನೆ ಇಂದು!
</p>
<p class="myquote">
ಚಿಕ್ಕ, ಚೊಕ್ಕದಾದ ಮನೆ;<br />
ಸುತ್ತಲೂನು ಹೂವು ಬನೆ -<br />
ಒಲವಿನೀ ರಾಜ್ಯದಲಿ<br />
ಒಡತಿ ನಾನೆ! ಒಡೆಯ ನೀನೆ!!
</p>
<p class="myquote">
ಪ್ರೀತಿಯ ಬಳ್ಳಿಯಲ್ಲಿ<br />
ಬಿಟ್ಟ ಎರಡು ಹೂವು;<br />
ಕಂಡ ಕನಸು, ಅಂದು<br />
ಜೊತೆಯಾಗಿ ನಾವು.
</p>
<p class="myquote">
ಜೀವನದ ಹಾದಿಯಲಿ<br />
ನೋವು, ನಲಿವು<br />
ಸವಿಯುತಿಹೆವು ಜೊತೆಯಲಿ<br />
ಬೆಲ್ಲ, ಬೇವು!
</p>
<p class="myquote">
ಹಿಂದಿರುಗಿ ನೋಡಿದೆನು<br />
ನಿಂತು ಈ ಮೈಲಿಗಲ್ಲಲಿ;<br />
ಅರಿತೆನು: ಈ ಬಾಳು ಜೇನು -<br />
ನೀನಿರಲು ಜೊತೆಯಲ್ಲಿ!
</p>
<p class="text-right"><strong><em>-ಚಂಚಲ ದಾಸ್</em></strong>(ಹರ್‍ಕ್ಯೂಲಿಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ವಿಕಲಕಾವ್ಯ</h1>
<p class="myquote">
ಎತ್ತುವೆನು ನಾನಿಲ್ಲಿ ಕೆಲವು ಪ್ರಶ್ನೆಗಳನು<br />
ತಿಳಿಯದವರು ಕೇಳಿ; ತಿಳಿದವರು ಕೇಳಿ ಪೇಳಿ.<br />
ಬಂಡಾಯ ಸಾಹಿತ್ಯ = ಪ್ರತಿಭಟನೆಯ ಸಾಹಿತ್ಯ (?)<br />
ಬಂಡಾಯಕ್ಕೆ ಬಂಡಾಯ ಮಾಡಬೇಕೆಂಬುದು ನನ್ನಾಶೆ.<br />
ಆದರೆ ಪ್ರತಿಭಟಿಸಲದುವು ಸನಾತನ ಧರ್ಮವೇ?<br />
ಬಂಡಾಯವು ಎಂದು ನೆಲೆನಿಂತ ಸತ್ಯವಾದೀತು?<br />
ನಾನೆಂದು (ಬಂಡಾಯ)<sup>೨</sup>= ಬಂಡಾಯ ಬಂಡಾಯ<br />
ಮಾಡೇನು?<br />
ಅಥವ<br />
ಬಂಡಾಯ = (ಬಂಡಾಯ)<sup>೨</sup>= .... (ಬಂಡಾಯ)<sup>n</sup>= Identity<br />
ಎಂಬುದು ನಿತ್ಯ ಸಮೀಕರಣವೆ? ನಮ್ಮ ಐಡಿಂಟಿಟಿ<br />
ಕಂಡುಕೊಂಡ ಆತ್ಮಜ್ಞಾನಿಗಳೆ ನಾವು?<br />
ಅಂದರೆ ಇನ್ನು ಹೊಸ ಹೆಸರು ಹುಟ್ಟದ ಹಾಗೆ ಕನ್ನಡ<br />
ಸಾಹಿತ್ಯ ದೇವಿಗೆ ನವ್ಯ ಆಭರಣ ವಂಕಿ<br />
ತೊಡಿಸಲಾಯಿತೆ?<br />
ಪ್ರತಿಭಟಿಸಲ್ಪಟ್ಟ ಸಿಸ್ಟಂಗಿಂತ ಪ್ರತಿಭಟನೆಗೆ ಎಂತಹ<br />
ಅಸ್ತಿತ್ವ?<br />
ಪ್ರತಿಭಟಿಸುವವರು ಪ್ರತಿಭಟಿಸಲ್ಪಟ್ಟ ಸಿಸ್ಟಂನ<br />
ಮಕ್ಕಳಾಗಿದ್ದರೆ<br />
ಅಂತಹರ ಹುಟ್ಟಿಸಿದ ಸಿಸ್ಟಂ ಹೆಮ್ಮೆಗೆ ಪಾತ್ರವೆ?<br />
ಕ್ರೈಸ್ತ ಬುದ್ಧರು ಪ್ರತಿಭಟಿಸಲಿಲ್ಲವೆ?<br />
ಲಂಚತಿನಿ ನಮ್ಮೂರ ಕುಲಕರಣಿಯನು ಕಿತ್ತೊಗೆದಾಗ<br />
ಅವನು ಹುಟ್ಟಿಸಿದ ಬೈಗುಳಗಳ ಸಾಹಿತ್ಯ ಮೌಲ್ಯ ಪ್ರಶ್ನಿಸುವ<br />
ಹುಚ್ಚುತನವೆ ನನಗೆ?<br />
ನವೋದಯ - ನವ್ಯ - ಬಂಡಾಯ ಎಂದು ಎಳೆವರು ಗೆರೆ<br />
- ಎಷ್ಟು ಉಚಿತ?<br />
|----<br />
|---- ನವೋದಯ<br />
ಸಾಹಿತ್ಯ ---- |---- ನವ್ಯ<br />
|---- ಬಂಡಾಯ<br />
|---- ???<br />
- ಎಂದು ಬರೆವುದು ಉಚಿತವೆ?<br />
ಧಾರವಾಡದವರದು ರೋಟಿ ಬಂಡಾಯ;<br />
ಮೈಸೂರಿನವರದು ರಾಗಿ ಬಂಡಾಯ<br />
ಈ ರೋಟಿ-ರಾಗಿಗಳ ನಡುವೆ ಶಿವಮೊಗ್ಗೆಯವರದು<br />
ರೋಗಿ ಬಂಡಾಯ<br />
ಅಮೆರಿಕನ್ನಡಿಗರದು ಬಿಸಿನಾಯಿ(Hot-dag) ಭಾತ್<br />
ಬಂಡಾಯ.<br />
ಇದರೊಳಗೆ ಹೊಲೆಯ-ಹಾರುವರ ಬಂಡಾಯ.<br />
ಹೀಗೆ ವ್ಯಂಗ್ಯ ವಕ್ರೋಕ್ತಿಗಳಿಂದ ಬರೆಯುತ್ತಿರುವೆನಾದರೂ<br />
ಇದೊಂದು damn serious ಕವಿತೆ.<br />
ವ್ಯಂಗ್ಯ ವಕ್ರೋಕ್ತಿಗಳೆ ಬಂಡಾಯದ ಲಕ್ಷಣಗಳೆಂದು<br />
ವಿಮರ್ಶಕನ ಮತ ಆದ್ದರಿಂದ ಇದು ಬಂಡಾಯ<br />
ಕವಿತೆ;<br />
ಅಲ್ಲವಾದರೆ ಇದು ವಿಮರ್ಶಕನ ಮಾತು ಪ್ರತಿಭಟಿಸಲು<br />
ಬರೆದ ಬಂಡಾಯ ಕವಿತೆ.<br />
ತಾನು ಬರೆದುದು ಬಂಡಾಯ ಕವಿತೆ<br />
ಎಂದು ಹೇಳಿಕೊಳ್ಳುವ ನನ್ನಂತಹ ಭಂಡ ಕವಿಗಳು<br />
ಉಂಟೆ?<br />
ಅಥವ ಇದೆಲ್ಲ ವಿಮರ್ಶಕರ ಕುಚೋದ್ಯವೆ?<br />
ಈ ಒಂದು ಕಾಲಾವಧಿಯಲ್ಲಿ ಬರೆದುದೆಲ್ಲ ಬಂಡಾಯ<br />
ಸಾಹಿತ್ಯವಾದರೆ<br />
'ಬಂಡಾಯ ಸಾಹಿತಿ' ಎಂಬ ಪಟ್ಟಕ್ಕೆ ಏರೇನೆಂಬ<br />
ಅಂಜಿಕೆಯಿಂದ ಬರೆಯದೆ ಇರುವರೆಷ್ಟೋ?<br />
ಅಥವ ಏರಬೇಕೆಂದು ಇಂತಹ ಕವಿತೆ ಬರೆವರೆಷ್ಟೋ?<br />
ಬಂಡಾಯ ಕವಿತೆಯಲ್ಲಿ ಮಾತ್ರ ಏಕೆ?<br />
ಬಂಡಾಯ ಕತೆ ಕಾದಂಬರಿಕಾರರೆಲ್ಲ ಮೊದಲು<br />
ಬಂಡಾಯ ಕವಿತೆ ಬರೆದೆ<br />
ಆ ಬಿರುದನ್ನು Transport ಮಾಡಿದವರೆ (?)<br />
ಈ ಕೃತಿಗೆ 'ಬಂಡಾಯ ವಿಮರ್ಶೆ' ಅಥವ ಇನ್ನಾವುದೋ<br />
ಹೆಸರಿಡುವ ಧೂರ್ತತನ ತೋರಬೇಡಿ<br />
ನಾನೆ ಹೇಳುವೆ - ಇದು ಬಂಡಾಯ ಕವಿತೆ.<br />
ಇಂಥ ಅಭಿವೃದ್ಧಿ ಸಂಗೀತದಲ್ಲೂ ಆಗಿದ್ದರೆ<br />
ಕತ್ತೆಯೂ ಈ ಬಂಡಾಯ ಕವಿತೆಯನ್ನು<br />
ರಾಗಬದ್ಧವಾಗಿ ಹಾಡುತ್ತಿತ್ತೇನೋ.<br />
ಉಪಮೆ ಕಲ್ಪನೆ ಶಬ್ದಚಿತ್ರಗಳು ಬಂಡಾಯ ಸಾಹಿತ್ಯ<br />
ಲಕ್ಷಣ - ವಿಮರ್ಶಕ.<br />
ಇವಿಲ್ಲದ ಸಾಹಿತ್ಯವೂ ಉಂಟೆ?<br />
ತಮಗೆ 'ಸರಿ' ಕಂಡುದನೆ ಮಾಡುತಿರೆ<br />
ಸಾಚಾ ಅಲ್ಲದ ಭಂಡಾಯಗಾರರು ಯಾರು?<br />
ಗಮ್ಮನೆ ಎದೆಯ ಗೂಡನು ಸೇರುವ ನೇರ ಸಾಹಿತ್ಯಕ್ಕೆ<br />
ಕವಿಯೂ ರವಿಯೂ ಕಾಣದ್ದನ್ನು ಮಾತ್ರ ಕಾಣುವ<br />
ಠparasiteಗಳೂ ಬೇಕೆ?
</p>
<p class="text-right"><strong><em>-ವಿಶ್ವೇಶ್ವರ ದೀಕ್ಷಿತ</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಋತುಲೀಲೆ</h1>
<p class="myquote">
ಚುಚ್ಚು ಗಾಳಿಯ ಶರವನೆಳೆದೆಸೆಯೆ ಶರದ ಧನು,<br />
ಹೆಚ್ಚು ಹಚ್ಚಡಗಳ ಸೆಳೆದು ಹೊದೆವುದ ಬಿಟ್ಟು<br />
ಹುಚ್ಚು ಬೈರಾಗಿಯಂತಿರುವುದನೆ ತೊರೆದು ನಿಲು<br />
ವಚ್ಚರಿಯ ಉತ್ಸವವು ಬನಪದದಿ ಸರಿಯೆ.<br />
ಶಿಶಿರ ಹೇಮಂತಗಳ ಶೀತ ವಾತಾಘಾತ,<br />
ಹೈಮ ವರ್ಷಾಪಾಕ ಕೊಣಗುತಿರೆ ತೆರೆದೊಡಲು,<br />
ಮೈಯೊಳಗಿನಾಳದಲಿ ಅಸುವಿರಿಸುವುದ ಬಿಟ್ಟು,<br />
ರೆಂಬೆಗಳ ತುತ್ತುದಿಯ ಮೊಗ್ಗುಗಳಲಿಟ್ಟು<br />
ಛಲದಿ ಬಿಗಿ ನಿಲುವ ಪರಿ ಬರಿ ಹೆಮ್ಮರಗಳಲ್ಲಲ್ಲ.<br />
ಚಿಕ್ಕ ಹೂ ಬಳ್ಳಿಗಳ ಕೋಮಲಾಂಗಗಳಲ್ಲೂ!<br />
ಇಂದು, ನಿನ್ನೊಡ ಸೆಣಸಿ ಮೈಗಳೆದು ಕೊಂಡವನು<br />
ಬಂದು ಬನಕೆಲ್ಲಕೂ ಮೈಗೂಡಿಸುತ್ತಿಹನು!<br />
ಏನಿದದ್ಭುತ ಶಿವನೆ, ವ್ಯತಿರಿಕ್ತ ಲೀಲಾ ಪ್ರಿಯನೆ!<br />
ನಿನ್ನ ಕೇಳಿಯ ಗೇಲಿ ಮನವ ಮುಟ್ಟುತಿದೆ.
</p>
<p class="text-right"><strong><em>_'ರಂಗ' (ಡಾ. ಹೆಚ್. ಎ. ರಂಗಾಚಾರ್)</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕಾವ್ಯಾಂಜಲಿ</h1>
<p class="myquote">
ವ್ಯಾಸ ಪಂಪರ ಜನ್ನ ರನ್ನರ<br />
ಭಾಷೆಯಾ ಚಾತುರ್ಯ ನನಗಿ<br />
ಲ್ಲಾಸೆ ನಿನ್ನಯ ಪಾದದಲಿ ಈ ಕೃತಿ ಸಮರ್ಪಿಸಲು.<br />
ಕೂಸು ನಾನೀ ಕಾವ್ಯರಂಗದಿ,<br />
ಆಸೆ ಇದೆ ಮುಂದಕ್ಕೆ ಬೆಳೆಯಲು<br />
ಬೇಸರಿಸದಿರು, ನನ್ನ ಹರಸುನಿ ಕನ್ನಡಾ ಮಾತೆ.<br />
ದೂರ ದೇಶಕೆ ಬಂದೆ ದಾಟುತ<br />
ಆರು ಸಾಗರ, ಭೂಮಿಗೋಲದ<br />
ಮೂರು ಬದಿಯಲಿ ನೆಲಸಿ ನಿನ್ನನು ಸ್ತುತಿಸುತಲಿ ಇರುವೆ.<br />
ದಾರ ನಮ್ಮನು ಬಿಟ್ಟು ಕಟ್ಟಿದೆ,<br />
ಹಾರವಿದು ನಿನಗಾಗಿ ಪೂಜೆಗೆ,<br />
ಮೇರೆ ದಾಟಿದ್ದಿದನು ಕಳಿಸುವೆ 'ಅಮೆರಿಕನ್ನಡ'ದಿ.<br />
ಧೂಪವಿಲ್ಲವು ನಿನ್ನ ಪೂಜೆಗೆ<br />
ದೀಪ ಆರತಿ ನಿನಗೆ ಇಲ್ಲವು<br />
ಪಾಪ, ಬಡವನು ನಾನು ಕಾವ್ಯದಿ ಕೃತಿಯೆ ಸರ್ವಸ್ವ.<br />
ಕೋಪಿಸದೆ, ಶಿಶು ಕೊಟ್ಟ ಉಡುಗೊರೆ,<br />
ರೂಪದಲಿ ನೀನಿದನಿಟ್ಟುಕೊ<br />
ರೂಪ ಆಭರಣಗಳು ಇಂಥವು ನಿನ್ನ ಮೆರಗಿಸಲಿ.<br />
ನವ್ಯ ರೂಪದಿ ಕವನ ಬರೆಯುವ<br />
ಭವ್ಯತೆಯ ನಾ ಪಡೆದಿಲ್ಲವು<br />
ಸವ್ಯವಾಗಿಯೆ ಹಳೆಯ ಶೈಲಿಯ ಕವನ ರಚಿಸಿರುವೆ,<br />
ಭಾವ್ಯಗೀತೆಯ ಮುಂದೆ ನನ್ನೀ<br />
ಕಾವ್ಯವಿದು ಬರಿ ಮಗುವಿನಾಟವು<br />
ನಾ ವ್ಯರ್ಥ ಎಂದು ಎಣಿಸದೆ ಸ್ವೀಕರಿಸು ಅಮ್ಮ<br />
ದೂರ ಬಂದವರೆಲ್ಲ ನಾವುಗ<br />
ಳೂರ ಮಾತನು, ಮಾತೃ ಭಾಷೆಯ<br />
ಸಾರವನು ರಮ್ಯತೆಯ ಮರೆಯದೆ ಬರೆಯುತಿದ್ದೇವೆ.<br />
ಭಾರ ಅಧಿಕವು ಆಂಗ್ಲ ಭಾಷೆಯ,<br />
ಊರ ಭಾಷೆಯ ಸೆಳೆತ ನಮ್ಮನು<br />
ಭಾರತದ ಕಡೆ ಸೆಳೆದು ರಚಿಸಿತು 'ಅಮೆರಿಕನ್ನಡ'ವ.<br />
ಕನ್ನಡಿಗರೈ ನಾವು ಎಲ್ಲರು<br />
ಕನ್ನಡದಿ ಬರೆಯುವರೆ ಯತ್ನಿಸಿ<br />
ಕನ್ನಡವನಮೆರಿಕದಿ ಬೆಳೆಯಿಸಿ ಪತ್ರಿಕೆಯ ರಚಿಸಿ.<br />
ಸಣ್ಣದಿದು ನಮ್ಮೆಲ್ಲರಾ ಕೃತಿ,<br />
ಮುನ್ನಡೆಸಿ ಯಶವನ್ನು ಕೊಡಿಸುತ,<br />
ಕನ್ನಡವನಮೆರಿಕದ ಹರಸುನಿ 'ಅಮೆರಿಕನ್ನಡ'ವ<br />
ಮರುಕ ನಮ್ಮಯ ತುಂಬು ಎದೆಯದು,<br />
ಮರೆಯದಿರುವೆವು ನಮ್ಮ ಭಾಷೆಯ,<br />
ಬರುವ ಯತ್ನವ ಅದನು ಬೆಳೆಸಲು ನಾವು ಅಷ್ಟಿಷ್ಟು,<br />
ಕರುವು ಇದು ಈ ಕೃತಿಯು ನಿನ್ನಾ<br />
ಸರೆಗೆ ಬರುತಿದೆ ಅದನು ತಬ್ಬುತ,<br />
ಹರಸು ಮುಂದಕೆ ಬಹಳ ಯಶ ಬರಲೆಂದು ಎಂದೆಂದು.<br />
ಇಷ್ಟು ಹೇಳುತ ಇದನು ಮುಗಿಸುವೆ<br />
ಕಷ್ಟವಾಯಿತು ಬಹಳ ಬರೆಯಲು<br />
ಇಷ್ಟದಲಿ ಹರಸೆಮ್ಮ ಕೃತಿಗಳ, ನನ್ನ ಕೃತಿಯನ್ನು.<br />
ಎಷ್ಟು ಬರೆದರು ತೃಪ್ತಿ ಬಾರದು<br />
ಇಷ್ಟೆ ನನ್ನದು ಮುಂದೆ ಬರೆವೆನು,<br />
ಇಷ್ಟು ಈಗಕೆ ಸಾಕು ಕನ್ನಡ ಮಾತೆ ವಂದಿಸುವೆ.
</p>
<p class="text-right"><strong><em>-ಡಾ|| ಕೆ. ರಾಮಕೃಷ್ಣ ಭಟ್</em></strong>(ವಿಲ್ಕ್ಸಬರಿ, ಪೆನ್ಸಿಲ್ವೇನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಜೀವನ ಸಿದ್ಧಾಂತ</h1>
<p class="myquote">
ಜೀವನವು ಒಂದು ಸಿದ್ಧಾಂತ,<br />
ಸಿದ್ಧವೂ ಅಲ್ಲದ ಅಂತವೂ ಅಲ್ಲದ ಸಿದ್ಧಾಂತ:<br />
ಯೇಸುಬುದ್ಧರು ಬೇಡ; ನೀತ್ಸೆಸಾತ್ರ್ರರು ಬೇಡ;<br />
ರಾಮಕೃಷ್ಣರು ಬೇಡ; ಕಾಮುಕಾಫ್ಕರು ಬೇಡ;<br />
ಗಾಂಧಿಯೂ ಬೇಡ ಮಾಕ್ರ್ಸನೂ ಬೇಡ;<br />
ಇವಾವ Anxiom ಗಳಿಲ್ಲದೆಯೆ<br />
ಸತತ ಸಾಧಿಸಬೇಕಾದ ಸಿದ್ಧಾಂತ,<br />
ಜಗದ ಮಾದರಿಯ ಸ್ವಂತ ಕಣ್ಣಲಿ ಬೆಳಸಿ,<br />
ಅಂತರಾಳದಲಿ ಅನಂತವಾಗಿ ಅರಿಯುತಲಿರುವ ಸಿದ್ಧಾಂತ.<br />
ಈ ಜ್ಯಾಮಿತಿಯ ಸಿದ್ಧಾಂತಕೆ<br />
ದತ್ತ: ರೂಪವಿಲ್ಲದ ಬಿಂದು - ನೀ ಮಾತ್ರ.<br />
ಸಾಧನೆಗೆ ಸರಳ ರೇಖೆಗಳಾವವೂ ಇಲ್ಲ<br />
- ಬಹುಶಃ ವರ್ತುಳಗಳು ಮಾತ್ರ.<br />
</p>
<p class="text-right"><strong><em>-"ದೀವಿ", ವಿಶ್ವೇಶ್ವರ ದೀಕ್ಷಿತ</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕನ್ನಡದ ನೆನಪು</h1>
<p class="myquote">
ಆವುದೋ ಮೂಲೆಯಲಿ<br />
ಮುಸುಕೆಳೆದು ಮರೆತ<br />
ವೀಣೆಯನು ಆರು ನುಡಿಸಿದರೋ ಕಾಣೆ<br />
ಕಾಲನೆಳೆ ಎಳೆಯಾಗಿ<br />
ಹೆಣೆಯುತಿಹ ದಿನಗಳಲಿ<br />
ಬಾವಲಿ ಬದುಕೇ ಬಲೆಯಾಯ್ತು<br />
ಬಲಿತ ನೆನಪಿನ ಹಂದರ<br />
ಬಗ್ಗಿ ಜಗ್ಗಿ ಹರಿದಾಗ<br />
ಆವುದೋ ಹಾಡು ಹಸಿರಾಯ್ತು<br />
ಕಣಿವೆಗಳೆಲ್ಲಾ ಕಳ್ಳು ಕುಡಿದಂತೆ<br />
ಕಲ್ಲುಗಳೆಲ್ಲಾ ಶಿಲ್ಪವಾದಂತೆ<br />
ಕಲೆಯೇ ಕನ್ನಡವಾಗಿ<br />
ಝೇಂಕರಿಸಿತು ಠೇಂಕರಿಸಿತು<br />
ಜಿನುಗು ಜಿನುಗು ಜೇನಾಯ್ತು.
</p>
<p class="text-right"><strong><em>-ವಾಣಿ ರಾವ್</em></strong>(ಬ್ಯಾಟನ್ ರೂಜ್, ಲೂಸಿಯಾನಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಆನೆ ಬಂತೊಂದಾನೆ....</h1>
<p class="myquote">
ಗುರುಪೀಠ, ಕತ್ತಿಕಿರೀಟ<br />
ಒಂದರಧಿಕಾರ ರಿಕ್ತನದು, ಇನ್ನೊಂದರದೇ ಶಕ್ತನದು.<br />
ನನ್ನ ನಿನ್ನಂಥ ಗುರಿಗೆಟ್ಟವರಿಗೆ;<br />
ಈ ನಡುವೆ ಬಗೆಬಗೆಯ ತಾಕಲಾಟ;<br />
ತುಂಡುಟ್ಟು ತಡಕಾಡಿ ಬದುಕುಳಿವ ಪರಿಪಾಠ.<br />
ಆನೆ ಬಳಸಿದರಂತೆ ಆರು ಕುರುಡರು ನೋಡು.<br />
ಕಂಭವಲ್ಲ, ಹಗ್ಗವಲ್ಲ, ಹೊಟ್ಟೆ ಗುಡಾಣವಲ್ಲ,<br />
ಕೇರುವ ಮೊರವೂ ಅಲ್ಲ, ಚವರಿಯಂತೂ ಅಲ್ಲ.<br />
ತಣ್ಣಗೆ ನುಣ್ಣಗೆ ಚಾಚಿದೆರಡು ಸೌದೆ ತುಂಡೇನು?!<br />
ಆನೆ ಎಂಬೆರಡು ಅಕ್ಷರಗಳಲ್ಲಿ<br />
ಹಿಡಿದಿಡಲಾಗದ 'ಆನೆ'ಯತ್ವದ<br />
ಆನೆ ಸತ್ವವನ್ನು ಅರಿಯಬೇಕೆಲ್ಲಿ?<br />
ಆನೆಯನ್ನೇ ಕಂಡರಿಯದ 'ಅಂಧ'ಗೇಡಿಗಳಲ್ಲಿ!<br />
ಕಾಲ ಹೋದಂತೆ ಆನೆ ಕತೆ ಬೆಳೆದೇ ಬೆಳೆಯಿತು.<br />
ಆನೆ ಮಾತ್ರ ಸುಮ್ಮನಿತ್ತು-<br />
ರಾಜ ಪದವಿ ದೌಲತ್ತು, ಗುರುವನ್ನು ಹೊತ್ತು.<br />
ಎಲೆ ಸೊಪ್ಪು ಬೇರು, ಕಬ್ಬು ಬೊಂಬು<br />
ಬೆಲ್ಲ ಅಕ್ಕಿ ಬೇಲ ಬಾಳೆವನ ಮೇದಿತ್ತು.<br />
ಕಾಡಿಂದಾಚೆಗಿದ್ದ ಊರು<br />
ಕಾಡು ನುಂಗಿ ನೀರಡಿಸಿ ನಿಂತಾಗ<br />
ಆನೆ ಇನ್ನೂ ಇತ್ತು- ಗದ್ದೆ ಪೈರಿನ ಸೂಲಂಗಿ ತಿಂದು.<br />
ಆದರೀಗಷ್ಟೇ ಬಂತು ಕುತ್ತು<br />
ನನ್ನ ನಿನ್ನಿಂದ ಆನೆಗಾಯಿತು ಆಪತ್ತು.<br />
ಬೆಲ್ಲ ಕಬ್ಬಿನ ರುಚಿಸಿದ ನಾಲಿಗೆಗೆ<br />
ಆನೆ ಸಪ್ಪೆ, 'ಆನೆ' ಯತ್ವವೂ ಸಪ್ಪೆ.<br />
ನನ್ನ ನಿನ್ನೆಲ್ಲ ಬಡಿವಾರ ನಿಂತು ನೋಡುತ್ತಿರುವುದೇನನ್ನು ಗೊತ್ತೇ.<br />
ಆನೆಯಾಕಾರದಲ್ಲೇ ನಮ್ಮ ಸಾಕಾರವೂ ಕರಗಿ<br />
ಹುಚ್ಚು- ಅಧಿಕಾರದಲ್ಲಿ ತಿಂದು ತೇಗಿ<br />
ಗುರುವಿನಲಿ, ಅರಸೊತ್ತಿಗೆಯೇ ಇರಲಿ<br />
ಮತ್ತೇನೇ ಬರಲಿ<br />
ಇದ್ದ ಕಣ್ಣನ್ನು ಕಿತ್ತು ಕುರುಡಾಗಿ<br />
ಇಲ್ಲದಾನೆಯನ್ನೇ ಬಳಸಿ ನಿಂದ ಬೆಪ್ಪುಗೇಡಿಗಳಾಗಿ<br />
ಸುತ್ತಲಿನ ಸೃಷ್ಟಿ ಸುಟ್ಟು ಸೀಯಲು ಸಿಡಿದು<br />
ಉರಿಸೂಡಿ ತುಟಿಗೆ ಮುತ್ತಿಟ್ಟು ನಿಂತ<br />
ಮತಿಹೀನರನ್ನು<br />
ಅಂಧಮದ ತಲೆಗೇರಿದ ಅಲ್ಪಮಾನವರನ್ನು.
</p>
<p class="text-right"><strong><em>_ಲಲಿತಾ ಕುಪ್ಪಸ್ವಾಮಿ,</em></strong>ಲಾಸ್ ಏಂಜಲೀಸ್</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನೆಲಗಂಧಿಯ ಹಾಡು</h1>
<p class="myquote">
ಹೊತ್ತು ಸುಟ್ಟ ಬದುಕಿನ<br />
ಆಕಾಶದ ಅರ್ಥಹೀನ ಕಪ್ಪು<br />
ಪರದೆಯ ಮೇಲೆ ಚುಕ್ಕಿ ಹುಟ್ಟಿ<br />
ನೆನಪಾಗುತ್ತಾಳೆ ನನ್ನ ನೆಲಗಂಧಿ.<br />
ನೆನಪಾದವಳೆ,<br />
ಕಾಂಚನಗಂಗದ ಬೆಣ್ಣೆ ಬೆಟ್ಟವನ್ನೆಲ್ಲ<br />
ಸೂರ್ಯ ನೆಕ್ಕುವ ಹಾಗೆ ನೆಕ್ಕೀ ನೆಕ್ಕೀ -<br />
ಥಣ್ಣನೆಯ ನಾಲಿಗೆಯಿಂದ ನನ್ನ<br />
ಅಂಗಾಂಗಗಳನ್ನು ಮೈಕ್ರಾನುಗಳಲ್ಲಿ<br />
ಹೆರೆದು ತೆಗೆಯುತ್ತಾಳೆ.<br />
ಹಿರೋಶಿಮಾ ಮತ್ತಿನ್ನೆಂದಿಗೂ<br />
ಸಿಡಿಯುವುದಿಲ್ಲ;<br />
ಮೈಕ್ರಾನಳತೆಯ ನನ್ನ ಅಂಗಾಂಗಗಳಲ್ಲಿ<br />
ಕೆಂಪು ನೀಲಿ ಬಣ್ಣ ಅರಳುತ್ತದೆ.<br />
ಅರಳಿದ್ದಿನ್ನೂ ಅರಳಿದ್ದ ಹಾಗೇ....<br />
ಸುಟ್ಟ ನೆಲದಾಳದಲ್ಲಿ ಎರೇ ಹುಳವಾಗಿ<br />
ಗೂಡು ತೋಡುತ್ತಾಳೆ,<br />
ಹೂವಾಡುತ್ತಿರುವ ಶೇಂಗಾ ಹೊಲದಲ್ಲಿ<br />
ಹಾವಾಗಿ ಹರಿದಾಡುತ್ತಾಳೆ,<br />
ಬಳಲಿಳಿದು -<br />
ಮಲ ಮಲ ಬೆಳೆದು ನಿಲ್ಲುತ್ತಾಳೆ.
</p>
<p class="text-right"><strong><em>ಡಾ| ಹಾ. ಮು. ಪಟೇಲ</em></strong>(ಬ್ರಿಡ್ಜ್ ಪೋರ್ಟ್, ವೆಸ್ಟ್ ವರ್ಜೀನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹುಡುಕುತ್ತಿದ್ದೇನೆ</h1>
<p class="myquote">
ಹುಡುಕುತ್ತಿದ್ದೇನೆ; ಇನ್ನೂ ಹತ್ತು ವರ್ಷಗಳ ಬಳಿಕ,<br />
ಕಂಡ ಕಂಡೆಡೆ ನೆಲವ ಕೆದಕಿ, ಮೂಸಿ ಅಲೆಯುವ<br />
ಹಂದಿಯಂತೆ!<br />
ವೆಂಡಿಂಗ್ ಮೆಷಿನ್ನಿನ ಗಂಟಲಿನೊಳಗೆ ಚಿಲ್ಲರೆಯನ್ನು<br />
ತುರುಕಿ<br />
ಹದಿನೆಂಟು ಗುಂಡಿಗಳ ಸುತ್ತ ವಾಸನೆಯನ್ನರಸಿ<br />
ಅದುಮಿ, ಎಳೆದಿದ್ದೇನೆ.<br />
ಹಲವು ಹದಿನಾರು ಮೈಲು ಕಾರಲ್ಲಿ ಸುತ್ತಿ<br />
ತಿರುಗುವ, ಕರೆಯುವ ರೆಸ್ಟೋರಾಂಟುಗಳ ಬೋರ್ಡುಗಳ<br />
ಕಂಡು,<br />
ಮಿಂಚುವ ನಿಯಾನ್ ಸೈನಿನ ಗುರಿ ಹಿಡಿದು<br />
ನಡುರಾತ್ರಿಯ ಮುಸುಕಿನಲ್ಲಿ, ಮೆನ್ಯುವೆಲ್ಲ<br />
ಜಾಲಾಡಿಸಿದ್ದೇನೆ!<br />
ನಸುನಕ್ಕು, ಮಿದುನುಡಿಯಲ್ಲಿ 'ಆರ್ಡರ್' ತೆಗೆದುಕೊಂಡ<br />
ಷೋಡಶಿಯ ಕಣ್ಣಲ್ಲೆಲ್ಲ, ಆಸೆಯಿಂದ,<br />
ಆರು ಅಂಕದ ಔತಣ , ಕ್ಯಾಲರಿಯ ಪರಿವೆಯಿಲ್ಲದೆ ತಿಂದು<br />
ಇನ್ನೂ ಸಿಗದ ರುಚಿಗಾಗಿ ಅರಸಿದ್ದೇನೆ!<br />
ಇಟಾಲಿಯನ್, ಗ್ರೀಕ್, ಮೆಕ್ಸಿಕನ್, ಫ್ರೆಂಚ್ ಎಲ್ಲ<br />
ಹೆಸರಿನ ಹಿಂದೆ<br />
ಮೀಡಿಯಂ ವೆಲ್ ಡನ್ನಿನಿಂದ, ಎಕ್ಸ್ಟ್ರಾ ಹಾಟ್ ಸಾಸಿನ<br />
ವರೆಗೆ<br />
ಕೆದಕಿ ಜಾಲಾಡಿಸಿದ್ದೇನೆ!<br />
ಮಾವಳ್ಳಿ ಟಿಫ಼ನ್ ರೂಮಿನ ರವೆ ಇಡ್ಲಿ, ಚಟ್ಣಿ, ಚಂದ್ರಹಾರ,<br />
ಬಳೆಪೇಟೆ ಕೃಷ್ಣ ಭವನದ ಬೆಣ್ಣೆ ಮಸಾಲೆ,<br />
ಗಾಂಧಿ ಬಜಾರು ಸೆಟ್ಟರ ನಿಪ್ಪಟ್ಟು ಬಾದಾಮಿ ಹಾಲು,<br />
ಉಡುಪಿ ಕೃಷ್ಣ ಭವನದ ಸೆಟ್ ದೋಸೆ,<br />
ಅಯ್ಯರ್ ಹೋಟೆಲಿನ ಈರುಳ್ಳಿ ದೋಸೆ ರುಚಿಯನ್ನು<br />
ಹುಡುಕಿ, ಅಲೆದು, ಸೋತಿದ್ದೇನೆ.<br />
ಮರಳುಗಾಡಿನ, ಸುಡುಬಿಸಿಲಿನಲ್ಲಿ ಬೆವತು, ಬಾಯಾರಿ<br />
ಬಸವಳಿದು, ಮರೀಚಿಕೆಯಂತೆ<br />
ಇನ್ನೂ ಹುಡುಕುತ್ತಿದ್ದೇನೆ!
</p>
<p class="text-right"><strong><em>-ಕೆ. ಶ್ರೀನಿವಾಸ ಭಟ್</em></strong>(ಟ್ರಾಯ್, ಮಿಶಿಗನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕ್ಷ</h1>
<p class="myquote">
ನಾನೊಂದು ಅನಿರ್ದಿಷ್ಟ ಅಸ್ಥಿರ ಚಲಾಕ್ಷರ 'ಕ್ಷ'<br />
ಎಂದು ತಿಳಿದು, ಹಲವಾರು ಬಾರಿ<br />
ಬೀಜಗಣಿತ ಸಮೀಕರಣ ಹೂಡುವ ಯತ್ನ ಮಾಡಿದ್ದೇನೆ.<br />
ನಮ್ಮಪ್ಪ, ಅಪ್ಪನಪ್ಪ, ಅವನಪ್ಪ, ...<br />
ಹುಟ್ಟೂರು, ಬೆಳೆದೂರು, ಇದ್ದೂರು,....<br />
ಇದ್ದವರು, ಸತ್ತವರು, ಇಲ್ಲದವರು,...<br />
ಇತ್ಯಾದಿ<br />
ಅನಂತ ಚಲಾಕ್ಷರ ಅನಂತ ಘಾತಗಳ<br />
ನಿರಂತರ ಸಮೀಕರಣ ಬರೆದು,<br />
ಬಿಡಿಸಲು ತುರೀಯ ಆಯಾಮವನ್ನು ಹೊಕ್ಕಿದ್ದೇನೆ.<br />
ಈ ಸಮೀಕರಣ ಸಮೂಹಕ್ಕೆ<br />
ಉತ್ತರ ಒಂದೊ, ಹಲವಾರೊ,<br />
ಅಥವ<br />
ಉತ್ತರಗಳೆ ಇಲ್ಲವೊ<br />
ಎಂದು ನಿರ್ಣಯಿಸಲಾರದಾಗಿದ್ದೇನೆ.<br />
ಸ್ಥಿರ ವಾದ ಛಿ - ದೈವವೋ ದೆವ್ವವೋ ಬೆಳಕಿನ ವೇಗವೋ -<br />
ಒಂದು ಉತ್ತರವೆಂಬ ಆಸೆಯಿಂದ ಇನ್ನೂ ಬದುಕಿದ್ದೇನೆ.
</p>
<p class="text-right"><strong><em>-'ದೀವಿ', ವಿಶ್ವೇಶ್ವರ ದೀಕ್ಷಿತ</em></strong>(ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಾದಸಂಭ್ರಮ</h1>
<p class="myquote">
ಅಣಕು ಹಕ್ಕಿಯ<strong><sup><a epub:type="noteref" href="999-aside.xhtml#id-1.2">*</a></sup></strong>ರಾಗಮಾಲಿಕೆ<br />
ಕೆಣಕಿತೇನನು ಮನದಲಿ?<br />
ಬಿಸಿಲು ಟಿಸಿಲಿನ ಗೂಡಿನೊಳಗಡೆ<br />
ಹಕ್ಕಿಮರಿಗಳ ಚಿಲಿಪಿಲಿ.<br />
ತುಪ್ಪುಳಿಲ್ಲದ ಹೊಟ್ಟೆಬಾಯಿಯ<br />
ಹಸಿವು ಆತುರ ಕೊಕ್ಕಲಿ<br />
ಸೋಗೆ ಪುಕ್ಕದ ರಾಗಮಂಜರಿ<br />
ಹೂ ವಸಂತದ ಹಸೆಯಲಿ.<br />
ಶತ್ರು ಕಾಗೆಯ ಸುತ್ತು ಕೋಟೆಗೆ<br />
ರಾಗ ಜೋರಿನ ಸ್ಪಂದನ<br />
ನೊಂದ ಹಕ್ಕಿಯು ಕೊರಗಿ ಸೊರಗಲು<br />
ಕಣ್ಣು ಕಂಬನಿ ಲೇಪನ.<br />
ಕಾಲ ಹೊರಳಿತು, ಕನಸ ಮೊಳೆಸಿತು<br />
ಹಳೆಯ ಜಾಡಿನ ಗುರಿಯಲಿ<br />
ಇನಿದು ಹಕ್ಕಿಯ ಕೊರಳು ತುಂಬಿತು<br />
ನಾದಸಂಭ್ರಮ ಸೊಬಗಲಿ.
</p>
<p class="text-right"><strong><em>_ಲಲಿತಾ ಕುಪ್ಪಸ್ವಾಮಿ,</em></strong>ಲಾಸ್ ಏಂಜಲೀಸ್ ಕ್ಯಾಲಿಫೋರ್ನಿಯಾ</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಶೂ ದ್ರ</h1>
<p class="myquote">
ಸಮುದ್ರಲಂಘನದ ಆಂಜನೇಯನ<br />
ಬೆವರಿಗೆ ಮೊಸಳೆ ಬಸುರಾದಂತಲ್ಲ;<br />
ಇವನೀ ನೆಲದ ಮೈಥುನದ ಸತ್ಯಕ್ಕೆ<br />
ಹುಟ್ಟಿದ ಅಪ್ಪಟ ಮಗ.<br />
ಈ ಮಣ್ಣ ಸೊಡರಿಗೆ ಉಸಿರಾಡಿದವನು.<br />
ಇದೇ ನೆಲದ ಮಲ ಮೂತ್ರದಲ್ಲಿ<br />
ಕೈ ಕಾಲು ಬಡಿದು, ಉಸುಕಿನಲ್ಲಿ<br />
ಹೂತು ಹೋದವನು.<br />
ರಾಮ -ಕೃಷ್ಣ - ಈಶ್ವರರಿಂದ<br />
ಏಸುಕ್ರಿಸ್ತನವರೆಗೆ ಬೊಗಳೆದಾಸರ<br />
ಆದರ್ಶಗಳ ತೊತ್ತರ ತುಳಿತಕ್ಕೆ ಸಿಕ್ಕಿ<br />
ಬಜ್ಜಿಯಾದವನು.<br />
ರೋಂ ಉರುಳಿದರೂ, ಬಹುಮನಿಯ ಪಿಂಡ<br />
ಹಂಪೆಯ ಹಾಳೂರ ಹೊಟ್ಟೆಯಲ್ಲಿ ಅರಳಿದರೂ,<br />
ಗಾಂಧೀಜಿಯ ಕಣ್ಣಾಲಿಗಳಲ್ಲೇ ಹರಿಜನರ<br />ಊರೂರುಗಳು ಹತ್ತಿ ಉರಿದರೂ, ನಿರ್ವಿಕಾರ<br />
ಕುಕ್ಕರಕುಂಡೆಯಲ್ಲಿ ಕೂತು<br />
ಬೆಂಕಿಗೆ ಬೆತ್ತಲೆ ಮೈ ಕಾಸಿದವನು.<br />
ಈ ದೇಶದ<br />
ಈ ದೇಶದ ಹಸಿವೆಗೆ - ಜಾಗರಣೆಗೆ,<br />
ದೊಡ್ಡ ದೊಡ್ಡವರ ಒಗ್ಗರಣೆ ಮಾತುಗಳಿಗೆ<br />
ಸರಕಾಗಿ - ಸದಾ ಹೊದ್ದು ಮಲಗಿದವನು.
</p>
<p class="text-right"><strong><em>_ಡಾ| ಹಾ. ಮು. ಪಟೇಲ,</em></strong>(ಬ್ರಿಡ್ಜ್‍ಪೋರ್ಟ್, ವೆಸ್ಟ್ ವರ್ಜಿನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕಿಡಿ !!</h1>
<p class="myquote">
ನನ್ನೊಳಗೆದ್ದ ಕಿಡಿ<br />
ಸಂಜೆ ಕಾಣುತ್ತಲೇ<br />
ನಿಗಿ ನಿಗಿ ಕೆಂಡವಾಗಿ<br />
ದಹಿಸುವ ಹುಚ್ಚು ಕೆದರುತ್ತ ಕೆದರುತ್ತ<br />
ಕೆನ್ನಾಲಿಗೆಗಳಾಗಿ<br />
ಮೈಯೆಲ್ಲಾ ಸುತ್ತಿ ವ್ಯಾಪಿಸಿ<br />
ಕಂಡ ಕಂಡದ್ದಕ್ಕೆಲ್ಲಾ<br />
ಕಿಚ್ಚಿಕ್ಕಿ ನನ್ನೊಳಗೇ ನುಂಗಿ<br />
ಅವನ ಕಂಡದ್ದು;<br />
ಅವನೋ!<br />
ತಣ್ಣಗೆ ನಾಗರ ಹಾವಾಗಿ<br />
ಬುಸುಗುಟ್ಟಿದರೂ<br />
ತಂಪು ಹದವಾಗಿ<br />
ಹರಿದ ಕಡೆ ಸರಿದ ಕಡೆ<br />
ಮಂಜಾಗಿ ತಬ್ಬಿ<br />
ಹಿಮವಾಗಿ ಹಬ್ಬಿ ಕೊರೆವಾಗಲೇ<br />
ಬೆಳ್ಳನೆ ಬೆಳಕಾಗಿತ್ತು!
</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಮಿಡಿತ</h1>
<p class="myquote">
ಅರ್ಥವಿಲ್ಲದ್ದಕ್ಕೂ ಅರ್ಥೈಸಿ<br />
ರೂಪ ಕೊಡುತಿಹನು<br />
ಇನಿತೋ ಎನಿತೋ ಬೊಂಕಿ<br />
ಬೆನ್ನೆಲುಬು ತಟ್ಟಿಹನು<br />
ಗುಮ್ಮ ಗುಸುಕನಂತೆ ಬೆನ್ನತ್ತಿ<br />
ಬೇರಿಳಿಸುತಿಹನು<br />
ಭಾವನೆಗಳ ಹಿಂಜಿ ಹಿಂಜಿ<br />
ಉದ್ದಕ್ಕೂ ಬಣ್ಣ ಚೆಲ್ಲಿ<br />
ನೀನೆಲ್ಲಿ ಎಲ್ಲಿ ಎನುತಿಹನು<br />
ಹೃದಯವೋ ಕಣ್ಣು<br />
ತೆರೆ ಇಲ್ಲಿ ಇಲ್ಲಿ ಎನುತಿಹನು<br />
ಅವನಾರೋ ನಾ ಕಾಣೆ<br />
ಹಗಲರಳಿ ಇರಳು ಮೊಗ್ಗಾದಾಗ<br />
ಯಾರನೋ ನೆನೆದು ಅಳುವನು<br />
ಎನ್ನೆದೆಯ ತಿದಿ ಒತ್ತಿಹನು
</p>
<p class="text-right"><strong><em>_ವಾಣಿ ರಾವ್,</em></strong>(ಬ್ಯಾಟನ್ ರೂಜ್, ಲೂಸಿಯಾನಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಆದದ್ದು ಹೋದದ್ದು</h1>
<p class="myquote">
ಸ್ವಾಮೀ ಭಟ್ಟರೇ,<br />
ನಿಮ್ಮ 'ಆದದ್ದು' ಓದಿದ್ದು<br />
ಓದಿ ಅನಿಸಿದ್ದು<br />
ಹಳೇ ನೆನಪಾದದ್ದು<br />
ಆಗಬಾರದ್ದು<br />
ಆಗಿಹೋದದ್ದು<br />
ಎಲ್ಲಾ<br />
ಕಣ್ಮುಂದೆ ಸುಳಿದದ್ದು<br />
ಹೀಗೇ<br />
ಕುಳಿತು ಗೀಚಿದ್ದು.<br />
ಕೇಳಿ, ಭಟ್ಟರೇ,<br />
ನಮ್ಮದೂ ಒಂದೂರು<br />
(ನಿಮ್ಮೂರಿನಂಥದೇ ಹೆಚ್ಕಮ್ಮಿ)<br />
ಅದೇ ಹಕ್ಕಿಗಳು<br />
ಅದೇ ಗೂಡುಗಳು.<br />
ನೀವು ಹೇಳಿದಿರಲ್ಲಾ -<br />
ಅಲ್ಲೊಂದು ಇಲ್ಲೊಂದು<br />
ಚಹದಂಗಡಿ ಖಾನಾವಳಿ -<br />
ಅಂಥಾ ಒಂದು<br />
ಚಹಾಖಾನೆ<br />
ತೆಗೆದವರಲ್ಲಿ ನಾನೂ ಒಬ್ಬ.<br />
ನಿಮಗಿರುವಂತೆ<br />
ನನಗೂ ಅಲ್ಪ ಸ್ವಲ್ಪ<br />
ತೋಟ-ಗದ್ದೆ<br />
ಆದರೆ,<br />
ನಿಮ್ಮ ಗಂಗವ್ವಗಿದ್ದಂತೆ<br />
ನನ್ನ ನಿಂಗವ್ವನಿಗೆ ಬೇಕಿಲ್ಲ<br />
ಚಹಾಖಾನೆಯ ಧಂದೆ.<br />
ನೀವಂತೂ ಬಿಡಿ,<br />
ಯಾರ ಹಂಗೂ ಬೇಡವೆಂದು<br />
ನಿಮ್ಮದೇ ಹೋಟೆಲು<br />
ತೆರೆದು ಬಿಟ್ಟಿ...(ರಿ)<br />
ಗಂಗವ್ವನ ಕೈ, ಮನಸ್ಸು<br />
ಧಾರಾಳವೆಂಬ<br />
ಹುಚ್ಚು ಧೈರ್ಯದಲಿ<br />
ಅಟ್ಟಿದ್ದೀರಿ<br />
ಉಣಬಡಿಸಿದ್ದೀರಿ<br />
ಹೊಟ್ಟೆ ತುಂಬ.<br />
ಉಣುವವರುಂಡರು<br />
ಬಿಡುವವರು ಬಿಟ್ರು, ಬಿಡಿ,<br />
ಗಿರಾಕಿಗಳು ಅಂದ್ಮೇಲೆ<br />
ಅವರವರಿಷ್ಟ.<br />
ಆದ್ರೆ ಸ್ವಾಮೀ ಭಟ್ರೇ,<br />
ನಾನೊಂದು ಹುಚ್ಚು ಕೆಲಸಕ್ಕೆ<br />
ಕೈಹಾಕಿ ಕೈಸುಟ್ಟುಕೊಂಡೆ ನೋಡಿ<br />
ಚಹ ಎಲ್ರಿಗೂ ಬೇಕಾದ್ದು ಎಂದು<br />
ಗ್ರಾಮ ಪಂಚಾಯ್ತಿ ಛಾವಡಿಯಲ್ಲೇ<br />
ಒಂದು ಚಹಾಖಾನೆ<br />
ತೆರೆದು ಬಿಟ್ಟೆ.<br />
ಎಷ್ಟಾದ್ರೂ ಊರೊಟ್ಟಿನ ಕೆಲಸ,<br />
ಎಲ್ರೂ ಬನ್ನಿ, ಎಲ್ರೂ ಕೈಹಾಕಿ<br />
ಒಟ್ಟಾಗಿ ಅಟ್ಟುವ<br />
ಉಣುವಾ ಎಂದೆ.<br />
ಸ್ವಾಮೀ ಭಟ್ರೇ,<br />
ಗೊತ್ತುಂಟಲ್ಲ ನಮ್ಮ ಜನ?<br />
"ಇದೆಂತಹ ಊರು, ಒಂದು<br />
ಚಹದಂಗಡಿ ಸಹ ಇಲ್ಲ"<br />
ಎಂದು ಗೊಣಗುತ್ತಿದ್ದವರು,<br />
ಬೇಕಿದ್ದವರು - ಬೇಡದವರು,<br />
ಬಿಟ್ಟಿ ಇಟ್ಟರೂ ಉಣ್ಣದವರು,<br />
ರುಚಿ ನೋಡದೆಯೇ<br />
ಮೂಗುಮುಚ್ಚುವವರು,<br />
ಇದ್ದೂ ಉಪಯೋಗಿಸದವರು<br />
ಎಲ್ಲರೂ ಬಂದರು.<br />
'ಚಹಾ ಕುಡಿಯಿರೋ'<br />
ಎಂದಾಗ, ಒಂದಿಬ್ರು ರಸಿಕರು<br />
ಕುಡಿದರು, ಬಾಯಿ ಚಪ್ಪರಿಸಿದರು.<br />
ತೆಪ್ಪನೆ ಗಾಡಿ ಕಟ್ಟಿ<br />
ಮತ್ತೆ ಬರುತ್ತೇವೆಂದು<br />
ಬಂಡಿ ಬಿಟ್ಟರು.<br />
ಮಿಕ್ಕವರೆಲ್ಲಾ<br />
ಶುರೂ ಮಾಡಿದ್ರು ನೋಡಿ,<br />
ಚಹ, ಚಹಾಖಾನೆ,<br />
ಪಂಚಾಯತಿ ಛಾವಡಿ,<br />
ನಾನು - ನನ್ನ ನಿಂಗಿ,<br />
ಊರೊಟ್ಟಿನ ನ್ಯಾಯ,<br />
ಹೀಗೆಲ್ಲಾ ಚರ್ಚೆಗೆ<br />
ಶುರೂ ಹಚ್ಚಿದ್ರೂ ಭಟ್ರೇ...<br />
ಸರಿ ಸ್ವಾಮಿ ಭಟ್ರೇ,<br />
ಮುಂದುವರೆಯಿತು ಕಾಟ.<br />
ಇತ್ತ ನಿಂಗವ್ವ ಬಯ್ಯುವಳು,<br />
ಊರದನ ಕಾದು<br />
ದೊಡ್ಡ ಬೋರೇಗೌಡ<br />
ನಾಗುವುದೇನು?<br />
ಹೆಂಡ್ರು ನಿಗಾಯಿಲ್ಲ,<br />
ತೋಟ ಗದ್ದೆ ಮೇಲೆ ಮನಸ್ಸಿಲ್ಲ<br />
ಇದೆಂಥಾ ಪಾಡು<br />
ನಿನಗೇನು ಬಂತು ಕೇಡು<br />
ಎಂದು ಹಂಗಿಸುವಳು.<br />
ಅತ್ತ ಊರೊಟ್ಟಿನ ಜನ<br />
ಪಂಚಾಯ್ತಿ ಛಾವಡಿ<br />
ಸುತ್ತಾ ಹೇಸಿಗೆ ಆಯಿತೆಂದು<br />
ಪಟೇಲರು, ಶಾನುಭೋಗರೂ<br />
ಹೊಲಗೇರಿಯ ಪುಂಡರನ್ನ<br />
ಕಟ್ಟಿಕೊಂಡು<br />
ಕೋಲು ಕೊಟ್ಟು ತೆಗೆದುಕೊಂಡು<br />
ಹೊಡೆದು ಹಾಕೋದಕ್ಕೆ<br />
ಬಂದು ಬಿಟ್ರು ಸ್ವಾಮೀ ಭಟ್ರೇ.<br />
ಹೊಡೆಯೋದಕ್ಕೆ ಬಂದೋರ್ ಪೈಕಿ,<br />
ಬಿಟ್ಟಿ ಚಹಾ ಕುಡಿದವರು<br />
ಕುಡಿದು ಹೇಸಿಗೆ ಮಾಡಿದವರು<br />
ಕುಡಿತದ ರುಚಿಯನ್ನೇ<br />
ಕಾಣದ ಗಾವಿಲರು<br />
ದಮ್ಮಿದ್ದವರು ಇಲ್ಲದವರು<br />
ಎಲ್ರೂ ಇದ್ದರೂ ಸ್ವಾಮೀ!<br />
ನಾನು ಮಾಡಿದ್ದಾದ್ರೂ ಏನು?<br />
ಬನ್ರಯ್ಯ ಚಹಾ ಕುಡಿಯೋಣ<br />
ಎಂದು ಚಹಾ ಮಾಡಿಕೊಟ್ಟೆ.<br />
ಅಷ್ಟಕ್ಕೇ ಇಷ್ಟು ಆಪತ್ತು.<br />
ಇರಲೀ ಬಿಡಿ,<br />
ಇಂಥಾ ಊರೊಟ್ಟಿನ<br />
ಕೆಲ್ಸಕ್ಕೆ ಕೈಹಾಕಿ<br />
ಸೆಗಣಿ ಎರಚಿಸಿಕೊಂಡವರು<br />
ಎಷ್ಟೋ ಮಂದಿ ಇದ್ದಾರೆಂದು<br />
ನೀವೇ ಬಲ್ಲಿರಿ.<br />
ಇದೆಲ್ಲಾ ಗೊತ್ತಿದ್ದೂ<br />
ಶುರೂ ಹಚ್ಚಿದ್ದೀರಿ<br />
ಈ ಧಂದೆ.<br />
ಹಿಂದೇಕೆ ನೋಡುವಿರಿ<br />
ಮುಂದಕ್ಕೆ ನೋಡಿ ಸ್ವಾಮಿ<br />
ಆದದ್ದು ಹಾಗಿರಲಿ,<br />
ಆಗಬಹುದಾದದ್ದು ಏನು?<br />
ಆಗಬೇಕಾದದ್ದು ಏನು?<br />
ಯೋಚಿಸಿ.<br />
ನಿಮ್ಮ 'ರೆಸೈಪಿ' ನಿಮ್ಮ ವೈಶಿಷ್ಟ್ಯ!<br />
ಗಂಗವ್ವ ಮಾಡಿ ಬಡಿಸೋವರೆಗೂ<br />
ಹುಡುಕಿಕೊಂಡು ಬರುವ<br />
ಗಿರಾಕಿಗಳಿದ್ದಾರೆ ಬಿಡಿ.<br />
ಅಂಥವರಿರುವನಕ<br />
ಭಯವಿಲ್ಲ<br />
ಮುಚ್ಚಬೇಡಿ ಬಾಗಿಲು.<br />
'ಊಟ ತಯಾರಿದೆ'<br />
ಬೋರ್ಡು ಶಾಶ್ವತವಾಗಿರಲಿ.<br />
ಗಂಗವ್ವನಿಗೆ ನನ್ನ -<br />
ನನ್ನ ನಿಂಗಿಯ ನಮಸ್ಕಾರ<br />
ತಿಳಿಸಿ.<br />
ವಿ.ಸೂ.<br />
ಸ್ವಾಮೀ ಭಟ್ಟರೇ,<br />
ಮುಂದಿನ ಸಾರ್ತಿ<br />
ಒಂದಿಷ್ಟು ಕಡುಬು<br />
ಮಾಡಿ ಬಡಿಸಿ.<br />
ನನಗೋ ವಿಪರೀತ ಚಪಲ!<br />
ಹ್ಞಾ, ನಿಮ್ಮದೇ<br />
ತೋಟದ ಬೀಜದಿಂದ<br />
ಮಾಡಿದ ಒಂದು ಲೋಟ<br />
'ಪೆಷೆಲ್' ಕಾಫಿ!!
</p>
<p class="text-right"><strong><em>-ಡಾ: ಮೈ. ಶ್ರೀ ನಟರಾಜ್,</em></strong>(ಗೈಥೆರ್ಸ್ ಬರ್ಗ್, ಮೇರಿಲ್ಯಾಂಡ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಆದದ್ದು ಒಳಿತಾಯ್ತು</h1>
<p class="myquote">
ತೇನಸಿಂಗನೂ ಎಡ್ಮಂಡ್ ಹಿಲಾರಿಯೂ<br />
ಹಿಮಾಲಿಯದ ತುದಿಯನೇರಿದರೆ<br />
ಉಡುಪಿ ಬ್ರಾಹ್ಮಣರ ಕಾಫಿ ಹೋಟೆಲು ಕಂಡರಂತೆ<br />
ಆರ್ಮ್‍ಸ್ಟ್ರಾಂಗ್ ಚಂದ್ರಲೋಕದಿ ಕಾಲಿರಿಸಿದರೆ<br />
ಕೇರಳದ ನಾಯರ್ ಅಲ್ಲಿ ತನ್ನ ಹೋಟೆಲಿನಿಂದ<br />
ಚಾ ಬೇಕೆ ಎಂದು ಕೂಗಿ ಕೇಳಿದನಂತೆ<br />
ಇವು ಬರಿಯ ಅಂತೆ ಕಂತೆ ಸಂತೆ<br />
ನಿಜವಿರಲು ಸಾಧ್ಯವಿಲ್ಲವೆನ್ನುವಿರ<br />
ನಿಜವಲ್ಲವಾದರೇನಂತೆ<br />
ಉಡುಪಿ ಭಟ್ಟರ ಮತ್ತು ಕೇರಳದ ನಾಯರ<br />
ಸಾಹಸೀ ಪ್ರವೃತ್ತಿಯನೆತ್ತಿ ತೋರುತಿದೆ ಕತೆ<br />
ಹಿಮಾಲಯವನೇರದೆ<br />
ಚಂದ್ರಲೋಕಕೆ ಹಾರದೆ<br />
ಹೊಸದೊಂದು ಊರಿನಲಿ<br />
ಚಹದಂಗಡಿ ತೆರೆದಿಹರು ಈ ನಮ್ಮ ಉಡುಪಿ ಭಟ್ಟರು<br />
ಊರ ಹೆಸರು ಅಮೆರಿಕೂರಂತೆ<br />
ಇಂಡೂರಿನಿಂದಿಲ್ಲಿ ಬಂದರಂತೆ<br />
ಸಾಹಸವು ಕಡಿಮೆಯೇನು ಇದರಲಿ?<br />
ಸಾಸಿವೆಯ ಕಾಳಿನ ಬನ್ನಿನ ನಡುವೆ<br />
ದನದ ಮಾಂಸದ ರೊಟ್ಟಿ<br />
ಹೇಂಬರ್ಗರು ಹೆಸರಿನ ವಿವಿಧ ರೀತಿಯ ರೊಟ್ಟಿ<br />
ಇದ್ದಲಿನಲಿ ಸುಟ್ಟ ರೊಟ್ಟಿ<br />
ನಾಲಿಗೆಯಲಿ ರಸವೂರಿಸುವ ವೆಂಡಿಯತ್ತೆಯ<br />
ರುಚಿರೊಟ್ಟಿ<br />
ಯಾವೂರಿಗೆ ಹೋದರೂ ಬಾ ನನ್ನ ಮುದ್ದು ಕಂದ<br />
ತಿಂದು ಸಂತಸವಾಗಿರೆಂದು ಕೂಗಿ ಕರೆಯುತಿರೆ<br />
ಜನಮೆಚ್ಚಿ ತಿಂದು ರುಚಿಯೆಂದು ತೇಗುತಿರೆ<br />
ಉಡುಪಿ ಭಟ್ಟರ ಬಳಿಯಲೇನಿಹುದು<br />
ಬೋಂಡ ಮಸಾಲೆದೋಸೆ ಇಡ್ಲಿ ಸಾಂಬಾರು<br />
ಸಾಹಸದ ಕೆಲಸವಿದು ಹೊರತು ಬೇರುಂಟೆ?<br />
ಅಮೆರಿಕೂರಿನ ಜನಕೆ ಇನ್ನು ಸಹ ತಿಳಿದಿರದು<br />
ತಮ್ಮೂರಿನಲೆ ಸಿಗುವ ರುಚಿರುಚಿಯ ಬೋಂಡದ್ದು<br />
ತಿಳಿದೊಡನೆ ನೋಡಿ ಸ್ವಾಮಿ<br />
ಭಟ್ಟರ ಬೋಂಡಕ್ಕೆ ಭಾರಿ ಖಾಯಿಸು ಬರುವುದು.<br />
ಅಮೆರಿಕೂರಿನ ಭಟ್ಟರ ಬೋಂಡ<br />
ಇಂಡೂರಿನ ರಸಿಕರಿಗೆ ವಿಶೇಷ ರವಾನೆ<br />
ಭಾರತದ ಹತ್ತಿಯನು ತಂದು ಮೆಂಚೆಸ್ಟರಿನ ಮಿಲ್ಲಿನಲಿ<br />
ಬಟ್ಟೆ ಮಾಡುತಲಂದು ಮರಳಿ ಭಾರತದಿ ಮಾರಿದರಂತೆ<br />
ಇಂಡೂರಿನಲಿ ಈಗ ಕೇಳುತಿಹರೆಲ್ಲರೂ<br />
ಅಮೆರಿಕೂರಿನ ಬೋಂಡ ತಿಂದಿರುವಿರಾ ಸ್ವಾಮಿ<br />
ಬೋಂಡ ಅಂದರೆ ಅದುವೆ ರುಚಿ ಬೋಂಡವಯ್ಯ<br />
ಅಮೆರಿಕೂರಿನಲಿ ತುಂಬಿರುವ<br />
ಹೇಂಬರ್ಗರಿನ ರಾಶಿಯ ನಡುವೆ<br />
ಬೋಂಡ ಮಾಡುವ ಧೈರ್ಯ ಬಲು ಹೆಚ್ಚು<br />
ಎನುತ ಹೇಳುವರೆಲ್ಲ ಮೂಗಿನಲಿ ಬೆರಳಿಟ್ಟು ಬೋಂಡ<br />
ವ್ಯಾಪಾರ ಅಮೆರಿಕೂರಿನಲ್ಲಾಗಲಿ<br />
ಇಂಡೂರಿಗೆ ಹೋಗಲಿ ಭಟ್ಟರ ಯತ್ನ ಸಾಗಲಿ<br />
ದೇವರ ದಯೆ ಭಟ್ಟರ ಮೇಲಿರಲಿ<br />
ನನ್ನದಂತೂ ಸ್ವಾಮಿ ಬೋಂಡದ ರುಚಿ ಹಿಡಿದ ಬಾಯಿ<br />
ಯಾವೂರಿನಲೆ ಇರಲಿ ತಿನ್ನದೆಯೆ ಇರಲಾರೆ<br />
ಅಮೆರಿಕೂರಿನಲಿ ಇನಿತು ರುಚಿಯ ಬೋಂಡ ಸಿಗುತಿರಲು<br />
ತಿನ್ನದೆಯೆ ಇರಲೆಂತು<br />
ಬಾಯಿ ಮನಸುಗಳ ಮುಚ್ಚಿರಲೆಂತು<br />
ಬನ್ನಿ ರಾಯರೆ ಮತ್ತೆ ಅಮ್ಮ ನೀವೂ ಬನ್ನಿ<br />
ಉಡುಪಿ ರುಚಿಯ ಬೋಂಡವನೆ ತಿನ್ನಿ<br />
ಆದದ್ದು ಅಮೆರಿಕೂರಿನಲಿ ಭಟ್ಟರ ಬೋಂಡದಂಗಡಿ<br />
ಆದದ್ದು ಒಳಿತಾಯ್ತು.
</p>
<p class="text-right"><strong><em>ಪ್ರೊ| ಬಿ. ರಾಮ ಭಟ್</em></strong>(ಮಾಂಟ್ರಿಯಾಲ್, ಕೆನಡಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಎಲೆ ಹೆಣ್ಣೆ</h1>
<p class="myquote">
ನಿನ್ನ ಕುಡಿನೋಟ ಬೆಡ<br />
ಗು ಬಿನಾಣಕೆ ಮನ<br />
ಸೋತೆನೆಂದು ಬಗೆ<br />
ದೆಯಾ?<br />
ಸಹಸ್ರ ಕಾರಂಜಿಗಳು<br />
ಬುಗಿಲೆದ್ದು ಚಿಮ್ಮಿ<br />
ದರೂ ಕಾರ್ಗತ್ತಲ<br />
ಕಾರ್ಮೋಡ ಜಲ<br />
ಪ್ರಳಯ ತಂದರೂ<br />
ರೊಯ್ಯನೆ ಅಪ್ಪಳಿಸುವ<br />
ಸುಳಿಗಾಳಿ ಆರ್ಭಟಿಸಿ<br />
ದರೂ ನಾ ನಿನ್ನತ್ತ ನೋಡೆ.
</p>
<p class="text-right"><strong><em>-ಬಿ. ಎಸ್. ವೇಣುಗೋಪಾಲ್</em></strong>(ಹ್ಯೂಸ್ಟನ್, ಟೆಕ್ಸಾಸ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕವಿ ಕವಿತಾ</h1>
<p class="myquote">
ತೇಲಿ ಬರುತಲಿಹುದು ಎನ್ನ<br />
ಕಲ್ಪನೆಯ ದೋಣಿಯು<br />
ಪ್ರೇಮಾಮೃತದ ಕಡಲಿನಲಿ<br />
ನಾನೆ ಅಂಬಿಗನಾಗಿ<br />
ನಿನ್ನ ಕಾಣುವ ಸಲದಿ<br />
ತೇಲಿಬರುತಿಹೆನು ರಾಜಹಂಸದ ತೆರದಿ<br />
ಕೆಂಪು ತಾವರೆ ಕೊಳದಿ<br />
ಬಿರಿದ ಕಮಲವೆ ನೀನು<br />
ನಿನ್ನ ಮಧುವನು ಸವಿಯೆ<br />
ದುಂಬಿಯಾಗಿ ಹಾರಿ ಬರುವೆ<br />
ನೀಲಿಯಾ ಬಾನಿನಲಿ ನೀನೆ<br />
ರಜನಿಯು ಆಗಿ<br />
ಬೆಳದಿಂಗಳ ನಗು ಸೂಸಿ<br />
ಮೂಡಿಬರುವೆನು ನಾ ತಾರೆಯಾಗಿ<br />
ಎಲೆ ಉದುರಿ ಚಿಗುರೊಡೆದು<br />
ವಸಂತ ಮಾಸವೆ ನೀನು<br />
ನಿನ್ನ ಬನದಲಿ ಕುಳಿತು<br />
ವುಲಿವೆ ನಾ ಕೋಗಿಲೆಯಾಗಿ<br />
ಪ್ರಕೃತಿಯಾ ಸುರೆ ಕುಡಿದು<br />
ಮೈಮರೆತ ಕವಿ ನೀನೆ<br />
ನಿನ್ನ ಭಾವದಿ ಬೆರೆತು ನಿನ್ನ ರಾಗದಿ ಕಲೆತು<br />
ತೂರಿ ಬರುವೆ ನಾ ನಿನ್ನ ಕವಿತೆಯಾಗಿ
</p>
<p class="text-right"><strong><em>_ವಾಣಿ ರಾವ್</em></strong>(ಬ್ಯಾಟನ ರೂಜ್, ಲೂಸಿಯಾನಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಬಲ್ಲೆ</h1>
<p class="myquote">
ಒಂದು ಹೂವ ಕೊಯ್ಯಲೆಂದು<br />
ಜಗವನೆಲ್ಲ ಸುತ್ತಬಲ್ಲೆ.<br />
ಒಂದು ಮುತ್ತ ಹೆಕ್ಕಲೆಂದು<br />
ಕಡಲನೆಲ್ಲ ಬೆದಕಬಲ್ಲೆ.<br />
ಒಂದು ಮಾತು ಕೇಳಲೆಂದು<br />
ವರುಷವೆಲ್ಲ ಕಾಯಬಲ್ಲೆ.<br />
ಒಂದು ಯುಗದ ದಿನವನೆಲ್ಲ<br />
ನಿಮಿಷದಂತೆ ಕಳೆಯಬಲ್ಲೆ.<br />
ಒಂದು ನಗುವ ಪಡೆಯಲೆಂದು<br />
ನೂರು ಕವಿತೆ ರಚಿಸಬಲ್ಲೆ.<br />
ಒಂದು ದೃಷ್ಟಿ ಕೂಡಲೆಂದು<br />
ಹಳತನೆಲ್ಲ ಮರೆಯಬಲ್ಲೆ.<br />
ಹೃದಯಗಾನ ಮೀಟಲೆಂದು<br />
ವೀಣೆ ಹಿಡಿದು ಕೂಡಬಲ್ಲೆ.<br />
ನಿನ್ನ ನಾನು ಪಡೆಯಲೆಂದು<br />
ಹಿಮ ಗಿರಿಯನೇರಬಲ್ಲೆ.
</p>
<p class="text-right"><strong><em>-ಡಾ| ಶ್ಯಾಮ ಭಟ್</em></strong>(ಯೇಡನ್, ಪೆನ್‍ಸಿಲ್ವೇನಿಯ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕರ್ನಾಟಕದಲ್ಲಿ ಅತಿಥಿ</h1>
<p class="myquote">
ಓ ಬನ್ನಿ ಬನ್ನಿ ಎನುತ ಸ್ವಾಗತಿಸಿ<br />
ಒಳಗೆ ಕರೆದೊಯ್ದು ಕೂರಿಸಿ<br />
ನಗುನಗುತ ಮಾತನಾಡಿಸಿ<br />
ಕ್ಷೇಮಸಮಾಚಾರವ ವಿಚಾರಿಸಿ<br />
ಮನದೊಳಗೆ ಅತಿಥಿಯನು<br />
ಸತ್ಕರಿಸುವ ಬಗೆಗೆ ಯೋಚಿಸಿ<br />
ಈಗ ಬಂದೆ ಎನುತ<br />
ಅವರೆಡೆಗೊಂದು ಪುಸ್ತಕವ ಸರಿಸಿ<br />
ಅಡಿಗೆ ಮನೆಯ ಡಬ್ಬಿಗೆ ಕೈ ಇರಿಸಿ<br />
ಅದು ಖಾಲಿಯಾಗಿರಲು ಚಡಪಡಿಸಿ<br />
ಮಗನನು ಅಂಗಡಿಗೋಡಿಸಿ<br />
ಆಗಲೇ ಕಡಲೆ ಹಿಟ್ಟನು ತರಿಸಿ<br />
ಈರುಳ್ಳಿಯ ಹೆಚ್ಚಿ ಕಣ್ಣೀರ ಹರಿಸಿ<br />
ಮೂಗೊರೆಸಿ ಹಿಟ್ಟನು ಕಲಸಿ<br />
ಖಾರವಾದ ಬೋಂಡವ ಬೇಯಿಸಿ<br />
ಘಮಘಮ ಕಾಫಿಯ ಕಾಯಿಸಿ<br />
ಬಿಸಿ ಬಿಸಿ ಬೋಂಡವನೂ<br />
ಕಾಫಿಯನೂ ಅತಿಥಿಯ ಮುಂದಿರಿಸಿ<br />
ಹೊರಡಲು ಅತಿಥಿ ಉಪಹಾರವ ಮುಗಿಸಿ<br />
ಅವರನು ಬೀಳ್ಕೊಡುವೆ ಕೈಬೀಸಿ...
</p>
<p class="text-right"><strong>-ಲೀಲಾ ವಸಂತಕುಮಾರ್</strong><br />(ಮೌಂಟ್ ಹಾಲಿ, ನ್ಯೂಜೆರ್ಸಿ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಶುಭ ಜನುಮದಿನ</h1>
<p class="myquote">
ಸ್ವಾಗತ, ಸುಸ್ವಾಗತ<br />
ಕನ್ನಡದ ಬಂಧು ಭಗಿನಿಯರೆ<br />
ಸ್ವಾಗತ, ಸುಸ್ವಾಗತ!<br />
ವರುಷ ತುಂಬಿತು ಇಂದು ಅಮೆರಿಕನ್ನಡಕೆ<br />
ಹರುಷದಿಂದಲಿ ಬೆಳೆಸಿ, ಸಲಹಿದಿರಿ ನೀವು,<br />
ಹಲವು ಸಾವಿರ ಮೈಲಿ, ಕರೆಸಿ ಸಾಕಿದಿರೆಲ್ಲ<br />
ಚೆಲುವ ಹಸುಗೂಸನ್ನು ಅಭಿಮಾನದಿಂದ<br />
ಮುದ್ದಾದ ಮುಖಚಿತ್ರ, ನಯವಾದ ಪತ್ರ<br />
ಶುದ್ಧ ಸುಲಲಿತ ಭಾಷೆ, ನವಿರಾದ ಅಚ್ಚು<br />
ಕವನ, ಕತೆ, ನಗೆಬರಹ ತಿಳಿದಾದ ಶೈಲಿ<br />
ಚೆಲುವಾದ ಪರಿಮಳದ ಮಲ್ಲಿಗೆಯ ಬಳ್ಳಿ<br />
ಕಗ್ಗ ಕಟ್ಟಿನ ಹಬ್ಬ, ನವರಸದ ರಸಗಬ್ಬ<br />
ಕವನ ಸುಮ ಸಹಜವನ, ಮಧುರತೆಯ ವಿದೂಷಕ<br />
ಕಾವ್ಯನಂದಾದೀಪ, ಸವಿರಾಗದಾಲಾಪ<br />
ನವ್ಯತೆಯ, ಭವ್ಯತೆಯ ಬೇಲೂರ ಶಿಲ್ಪ<br />
ಶುಭಜನುಮದಿನವಿಂದು ಹರಸಿ ಹಾಡೋಣ<br />
ತೊದಲು ನುಡಿ ಕಂದನನು ಬಲಿತು ಬೆಳೆಸೋಣ<br />
ಅಭಿಮಾನದಿಂದ ನಾವೆಲ್ಲ ಓದೋಣ,<br />
ಬೆಳೆಸಿ ತಾಯ್ನುಡಿಯನ್ನು ಜಗದಿ ಮೆರೆಸೋಣ
</p>
<p class="text-right"><strong>-ಕೆ. ಶ್ರೀನಿವಾಸ ಭಟ್ಟ್</strong><br />(ಟ್ರಾಯ್, ಮಿಷಿಗನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಲ್ಲಿ+ಇಲ್ಲಿ = ಎಲ್ಲಿ?</h1>
<p class="myquote">
ಹಿಂದಿನ ಭೂತ ಮುಂದಿನ ಭವಿಷ್ಯಗಳೆ<br />
ತಿರುವು ಮುರುವಾದ ಇಂದಿನ ವೈಪರೀತ್ಯ ನಾನು.<br />
ಆಧ್ಯಾತ್ಮಿಕತೆಯ ನನ್ನ ಸೊತ್ತಾಗಿ,<br />
ಅಧಿಭೌತಿಕತೆಯೆ ನನ್ನ ತುತ್ತಾಗಿ,<br />
ವಾರಣಾಸಿಯಿಂದ ವಾಲ್ ಸ್ಟ್ರೀಟ್‍ವರೆಗೂ<br />
ಪಾದ ಹಬ್ಬಿಸಿರುವ ವಾಮನನು ನಾನು.<br />
ಪೂರ್ವದಲಿ,<br />
ಕನ್ನಡವೆ ನನ್ನ ಹೃದಯ ಕನ್ನಡಿಯು ಎಂದರಿಯದೇ<br />
ಹೊರನುಡಿಗಳನು ಅಳವಡಿಸಿ<br />
ನಾನು - ನನ್ನ ತನಗಳೆರಡನೂ ಬೇರ್ಪಡಿಸಿದೆ.<br />
ಚಿತ್ರನಿಗೆ ಚಿತ್ರಗುಪ್ತನಿಗೆ ಎನಿತು ಲಂಚವ ತಿನಿಸಿಯೂ<br />
ದೀನನಿಗೆ ದಲಿತನಿಗೆ ಒಂದು ತುತ್ತೆನ್ನದಾದೆ;<br />
ದೇವ ದೇವಿಯರ ಗುಡಿಗಳನು ಕಟ್ಟಿಯೂ<br />
ದುಡಿವ ಕಡು ಬಡವನಿಗೆ ಗುಡಿಲೆತ್ತದಾದೆ.<br />
ದೇಹ ದೇಹಗಳ ಆಕರ್ಷಣೆಯಲ್ಲಿ<br />
ಗುರುತ್ವ ಶಕ್ತಿಯನು ಅಳೆದರೂ<br />
ಚಿತ್ತ ಚಿತ್ತಗಳ ಚಿತ್ರ ಜಗತ್ತಿನ<br />
ಚಿತ್ತಾರ ಶಕ್ತಿಯನು ತಿಳಿಯದಾದೆ.<br />
ಸೌಖ್ಯಕ್ಕೆ ಸಖ್ಯಕ್ಕೆ ಕಾತರಿಸಿ ಡಾಲರುಗಳನೆ ಆಸರಿಸಿ<br />
ವಿಶ್ವವನೆ ಅರಸಿ ಭ್ರಮನಿರಸಿಸಿಯೂ<br />
ಅರೆದುದನೆ ಅರೆದು ತಿರುಗಿದುದನೆ ತಿರುಗಿ<br />
ಕಣ್ಣು ಕಟ್ಟಿಕೊಂಡ ಗಾಣದ ಎತ್ತಿನವೊಲ್ ಪಾರಾಗದಾದೆ.<br />
ಎಡಗಡೆಯ ತಂತ್ರಜ್ಞ ವಿಜ್ಞಾನಿ ಬಲಗಡೆಯ ಮಂತ್ರಜ್ಞ ಪ್ರಜ್ಞಾನಿ<br />
ಈರ್ವರನು ತಲೆಬುರುಡೆಯಲಿ ಸೆರೆ ಹಿಡಿದು<sup><a epub:type="noteref" href="999-aside.xhtml#id-1.3">೧</a></sup><br />
ಅಂತರಿಕ್ಷವನು ಜಯಿಸಿಯೂ ಅಂತರಾಳವನು ಕದಕದಾದೆ;<br />
ದೊಡ್ಡ - ಗುಡುಗನು<sup><a epub:type="noteref" href="999-aside.xhtml#id-1.4">೨</a></sup>ಆಲಿಸಿದರೂ ಎದೆಯ ಬಡಿತವ ಕೇಳದಾದೆ.<br />
ಅಂತ್ಯದಲಿ,<br />
ಸರ್ವೇ ಜನಾಃ ಸುಖಿನೋ ಭವಂತು ಎಂದು ಪೋಷಿಸಿ,<br />
ಶಾಂತಿ ಶಾಂತಿ ಎಂದಿನಿತು ಜಪಿಸಿ,<br />
'ಪರಮಾಣು ಪಿಂಡ'ಗಳನೆ ಆಹುತಿಯಾಗಿರಿಸಿ,<br />
ಕೃಷ್ಣಾರ್ಪಣ ಎಂದೆನುತ ಕೈತೊಳೆದುಕೊಂಡೆ.<br />
</p>
<p class="text-right"><strong><em>-'ದೀವಿ', ವಿಶ್ವೇಶ್ವರ ದೀಕ್ಷಿತ</em></strong></p>
<p>
<sup><a epub:type="noteref" href="999-aside.xhtml#id-1.5">೧</a></sup>
<em>ನಮ್ಮ ಮೆದುಳು ಎಡ ಮತ್ತು ಬಲ ಹೋಳುಗಳಿಂದಾಗಿದೆ ಎಂಬ ಮತ್ತು ಅವುಗಳ ಸಾಮಾನ್ಯ ಸ್ವಭಾವಗಳ ವೈಜ್ಞಾನಿಕ ತಥ್ಯವನ್ನೆ ಅರುಹಿದರೂ ಇತರ ವಿಶಿಷ್ಟ ಅರ್ಥಗಳೆ ಮುಖ್ಯ.</em>
</p>
<p>
<sup><a epub:type="noteref" href="999-aside.xhtml#id-1.6">೨</a></sup>
<em>ವಿಶ್ವವು ಒಂದು ದೊಡ್ಡ-ಗುಡುಗಿನಿಂದ <em>(Big-Bang)</em> ಉತ್ಪತ್ತಿಯಾಯಿತೆಂಬುದು ಒಂದು ವೈಜ್ಞಾನಿಕ ಸಿದ್ಧಾಂತ; ಹಿಂದುಗಳಿಗೆ ಎಲ್ಲವೂ "ಓಂ" ದಿಂದ ಪ್ರಾರಂಭವಾಯಿತು.</em>
</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಒಂದು ಚಳಿಗಾಲದಲ್ಲಿ</h1>
<p class="myquote">
ಮೈಕೊರೆವ ಚಳಿಯ ಆ ದಿನಗಳಲ್ಲಿ<br />
ವಿದ್ಯುತ್ ಸತ್ತು,<br />
ದಿನಂಪ್ರತಿಯ ಆಗು ಹೋಗುಗಳ<br />
ಆಡಂಭರದ ಅವ್ಯವಸ್ಥೆಯಲ್ಲಿ<br />
ಸುದ್ದಿ ಮಾಧ್ಯಮದ ಬಿತ್ತರಿಕೆಗೆಲ್ಲ<br />
ಕತ್ತಲೋ ಕತ್ತಲು.<br />
ಒಂದು ಕೋಳಿಕೂಗುವ ಹೊತ್ತು<br />
ಉರಿಯುತ್ತಿದ್ದ ಮುಂಬತ್ತಿಯ<br />
ಮಿಣಮಿಣ ಬೆಳಕಿನಲ್ಲೊಬ್ಬ<br />
ಕೋಮಲೆಯ ನುಣುಪು ಕೂದಲಿನ<br />
ನಡುವೆ ಹಾಡುತ್ತಿದ್ದ ಬಾಚಣಿಕೆಯ<br />
ಮಧುರ ಸಂಗೀತಕ್ಕೆ ಮನಸೋತೆ.<br />
ಕಂಡಹಾಗೆ, ಕಾಣಿಸದ ಹಾಗೆ,<br />
ಸಣ್ಣಗೆ ಸಿಡಿದ ಕಿಡಿಗಳ ಪ್ರಕಾಶಕ್ಕೆ<br />
ಕತ್ತಲಿನ ಕೌದಿಯಲ್ಲೆಲ್ಲೋ ಮಲಗಿ<br />
ನಿಸ್ತೇಜ ನಿದ್ದೆ ಮಾಡಿದ್ದ ಜಗತ್ತು<br />
ನವಿರೆದ್ದು ಸುತ್ತೆಲ್ಲ ಕಣ್ಣಾಡಿಸಿತ್ತು,<br />
ಬೆಳ್ಳಂ ಬೆಳಕಿನಲ್ಲಿ.
</p>
<p class="text-right"><strong><em>-ಹಾ.ಮು. ಪಟೇಲ</em></strong><br />(ನೋಬೆಲ್ ವಿಜೇತ ಜೆಕಸ್ಲವಾಕಿಯನ್ ಕವಿ ಜರೋಸ್ಲಾವ್ ಸೀಫರ್ಟ್ ಅವರ ಕವನವೊಂದರ ಭಾವಾನುವಾದ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಶಕ್ತಿ ವರ್ತುಲದಲ್ಲಿ....</h1>
<p class="myquote">
ಅದೊಂದು ಯುಗದಲ್ಲಿ ಇದ್ದಳಂತೆ ಈ ಹೆಣ್ಣು -<br />
ಬಡಿಗೆ ಏಟು ಬೆನ್ನ ಮೇಲೆ,<br />
ಮುಸುಕಿನೊಳಗೆ ಗುದ್ದು ಮುದ್ದು,<br />
ನಸುಕಿನಲ್ಲಿ ರಾಗಿ ಬೀಸಿ,<br />
ಮುದ್ದೆಕಟ್ಟಿ, ಗದ್ದೆಗೋಡಿ,<br />
ಬೆರಣಿತಟ್ಟಿ, ಬಸಿರು ಹೊತ್ತು,<br />
ಗಂಡುಕೂಸು ಹೆತ್ತು, ಹೆಣ್ಣು<br />
ಗರತಿಯಾಗಿ, ಗೌರಿಯಾಗಿ,<br />
ತಾಯಿಪಟ್ಟ ಕಟ್ಟಿಕೊಂಡು<br />
ಒಮ್ಮೆ ನಿರಾಽಽಳವಾಗಿ ಉಸಿರು ಬಿಟ್ಟಳಂತೆ!<br />
ದೇವಿ ನೀನು ದಾಸ ನಾನು<br />
ತಾಯಿ ನೀನು ಕೂಸು ನಾನು<br />
ಪುರುಷ ನಾನು ಹೆಣ್ಣು ನೀನು<br />
ಸತಿಯ ಪಟ್ಟ ಕಟ್ಟಿ ಮೇಲೆ<br />
ಕತ್ತಿಯಾಗಿ ತೂಗಿಬಿದ್ದ<br />
ಗಂಡುಹಿರಿಯ, ತಾನು ಹಿರಿಯೆ.<br />
ಅವನೆ ಸತ್ತು ರಂಡೆ ಎನಿಸಿ<br />
ಹೂವು ಸೊಗಸು ಕೂದಲಳಿಸಿ<br />
ಊರಮಂದಿ ದೂರು ಹೊರಿಸಿ<br />
ದುಡಿದು ಸವೆದು ಜಬ್ಬೆಯಾಗಿ<br />
ಕರ್ಮಧರ್ಮ ಕೀಲುತಪ್ಪಿ<br />
'ಹೆಣ್ಣು ಬಾಳು ಬರಿಯ ಗೋಳು.<br />
ಮಗನ ಆಸ್ಥೆ ಸೊಸೆಯ ಆಸ್ತಿ;<br />
ಮನೆಯಲೊಂದು ಮುದಿಯ ಕೊರಡು<br />
ಒಲೆಗೆ ಬೇಕು ಒತ್ತು ಕೊರಡು!<br />
ಯಮನಿಗೇಕೆ ಬೇಡವಾದೆ<br />
ಸಾಕುಮಾಡೊ ಜನುಮ'ಎಂದು<br />
ಗೊಣಗಿ ಗೋಣು ಚೆಲ್ಲಿದಾಗ -<br />
ಕಣ್ಣು ಒದ್ದೆ ಮಾಡಿ ಕೊಳ್ಳುವವರು ಯಾರೂ<br />
ಇರಲಿಲ್ಲವಂತೆ!<br />
"ಯತ್ರ ನಾರ್ಯಸ್ತು ಪೂಜ್ಯಂತೇ<br />
ರಮಂತೇ ತತ್ರಃದೇವತಾ"<br />
"ನಸ್ತ್ರೀ ಸ್ವಾತಂತ್ರ್ಯಮರ್ಹತಿ"<br />
"ಹೆಣ್ಣು ಮಾಯೆ; ಹೆಣ್ಣು ಛಾಯೆ"<br />
"ಗೃಹಿಣೀ ಗೃಹಮುಚ್ಯತೆ"<br />
"ಹೆಣ್ಣು ಸ್ವರ್ಗ, ಹೆಣ್ಣು ನರಕ"<br />
"ಗರತಿ ಹೆಣ್ಣು ಹಂಡಿಗೊಡವೆ"<br />
"ಜನನಿ ನೀನೇ ಜಗನ್ಮಾತೆ"<br />
"ಹೆಣ್ಣೇ, ನೀನು ಕ್ರಿಯಾ ಶಕ್ತಿ<br />
ನೀನೆ ಸಿದ್ಧಿ, ನೀನೆ ಬುದ್ಧಿ<br />
ನೀನೆ ಲಕ್ಷ್ಮಿ, ಪರಾಶಕ್ತಿ" -<br />
ಹೊಗಳಿ ಹೊಗಳಿ ಇನ್ನೂ ಮೇಲೇರಲೇನೂ<br />
ಉಳಿಸಲಿಲ್ಲವಂತೆ!<br />
'ಅಹಲ್ಯಾ ದ್ರೌಪದಿ ತಾರಾತಾರೆ<br />
ಮಂಡೋದರಿ ಪಂಚ ಕನ್ಯಾ<br />
ಸ್ಮರೇನ್ನಿತ್ಯಂ' ಸರ್ವಪಾಪ<br />
ನಾಶವಾಗಿ ಶುದ್ಧಿಯಾಗಿ<br />
'ಹೊತ್ತಾರೆ ನಾನೆದ್ದು<br />
ಯಾರ್ಯಾಽರ ನೆನೆಯಲಿ<br />
ಎಳ್ಳೂ ಜೀರಗೆ ಬೆಳೆಯೋಳ<br />
ಭೂತಾಯಿ' ಮಹಾತಾಯಿಯರನ್ನು<br />
ನೆನೆದು ಒದ್ದೆಯಾಗಿರಲು ಕಣ್ಣು<br />
ಮಾಸ್ತಿಕಲ್ಲು ಎಣಿಸಿ ಗುಣಿಸಿ<br />
ಸತ್ತವರೊಡನೆ ತಾನೂ ಸತ್ತು<br />
ರೋಮಿಯೋ ಜೂಲಿಯೆಟ್<br />
ಲೈಲಾಮಜ್ನು<br />
ಕಿತ್ತೂರು ಚೆನ್ನಿ, ಜೋನ್ ಆಫ್ ಆರ್ಕ್<br />
ಮೀರಾದಾಸಿ, ಮಹದೇವಿ ಅಕ್ಕ<br />
ಸೀತು ಸಾತು ಸಾವಿರೆಂಟು<br />
ಮಂತ್ರಪುಷ್ಪ ಮಣಮಣ ಗುಟ್ಟಿ<br />
ಯಾರ ಹಸ್ತ ಪಾದದೊತ್ತಿನಲ್ಲೂ ತಾನೊತ್ತಿ<br />
ನಿಲಲಾಗಲಿಲ್ಲವೆಂದು<br />
ಪೆಚ್ಚಾದ ಪ್ರವಾಸಿಗಳಂತೆ<br />
ಈ ಈಗ, ಈ ಇಲ್ಲಿ,<br />
ನಂಬಿಕೆಗಳೆಲ್ಲಾ ಚೆಲ್ಲಾಪಿಲ್ಲಿ!<br />
ಯಾರಲ್ಲಿ ತೋಡಿಕೊಳ್ಳುವುದು<br />
ಈ ಎಲ್ಲಾ ಗಲಿಬಿಲಿ?<br />
ಗಂಡಿಗೆ ಹೆಣ್ಣಾಗಿ ಕಾಡಿದ್ದ ಮಾಯೆ<br />
ಗಂಡಾಗಿಯೂ ಕಾಡಿತ್ತು;<br />
ಕಲಬೆರಕೆ ಆಗಿಹೋಗಿತ್ತು!<br />
ಮೇನಕೆಗೇ ಬೇಡವಾದ ವಿಶ್ವಾಮಿತ್ರ<br />
ತೋಳೆತ್ತಿ ಅತ್ತರೇನಾಗುತ್ತಿತ್ತು<br />
ಈ ಭರತ ವರ್ಷ?!<br />
ಧರ್ಮೇಚ ಅರ್ಥೇಚ<br />
ಸಹಚರಿಸಿ ಬೇಸತ್ತು<br />
'ನಿನ್ನಂತೆ ನಾನೂ ! ನಿನಗಿಂತ ನಾನು!<br />
ನೀನೇಕೆ ನನಗೆ? ನನಗೆ ನಾನು.<br />
ಸಾಕೆನಗೆ ನಾನೆ, ನಾನೇ ನಾನು' -<br />
ಹೊಸ ರಾಗ ಹೊಸ ತಾಳ.<br />
ಹೊಸಮೇಳ ಹೊಸರಂಗ<br />
ಹೊಸಕುಣಿತ ಕುಣಿಕುಣಿದು<br />
ಮೇಲುಸಿರು ಬಂದಾಗ<br />
ತಲೆಸುತ್ತಿ ನಿಂತೊಮ್ಮೆ<br />
ನಿಡುನೋಟ ಹರಿಸಿರಲು<br />
ಕಂಡದ್ದು ಆ ಅದೇ 'ನಾನು'<br />
ಅಂದೊಮ್ಮೆ ಅದೊಂದು ಯುಗದಲ್ಲಿ ಇದ್ದ ಹೆಣ್ಣು,<br />
ಅದೇ ದುಡಿತ ಇದೀ ಕುಣಿತ -<br />
ಹೊಸದು ದೃಷ್ಟಿ, ಹಳೆಯ ದೃಶ್ಯ.<br />
ಹೆಣ್ಣು ಗಂಡು ಎರಡೂ ಅದೃಶ್ಯ!<br />
ಶಕ್ತಿ ವರ್ತುಲದಲ್ಲಿ ಸಿಕ್ಕ ಜೀವಿಗಳೆರಡು<br />
ಸುತ್ತಿ ಗಾಣವ ಸುಯ್ಗರೆವ ಸಾದೃಶ್ಯ.
</p>
<p class="text-right"><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಭಾರತವೇ, ಓ ಅಮೇರಿಕವೆ</h1>
<p class="myquote">
ಭಾರತವೆ, ಭಾರತವೆ, ಭಾರತವೆ!<br />
ಓ ಅಮೆರಿಕ, ಅಮೇರಿಕವೆ!<br />
ಉದಯದೊಡನುದಯಿಸಿದ ನಂಟುತನ,<br />
ಇದುವೆ ಆ ಭಾರತ ಕೊಲಂಬಸನ,<br />
ಹಿರಿಯ ನಾಡ್ಗಳು ಪ್ರಜೆಗಳರಸುತನ,<br />
ಬಾಳು ನೀ ಬಹುಕಾಲ, ಬಹುಕಾಲ;<br />
ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,<br />
ಅಮೇರಿಕವೆ!
</p>
<p class="myquote">
ದೊರೆಯು ತಾಂತ್ರಿಕ ಜ್ಞಾನಕಿರುವೆ ತವ<br />
ಸಿರಿಗೆ, ಸಂಪದಕೆ ಇದುವೇ ಶಿಖರ?<br />
ಪೌರಾತ್ಯ ಸಂಸ್ಕೃತಿ, ಕಲಾಭರಿತ<br />
ನೆನಹ ಕೀಲಗಳೊ ಬುದ್ಧ, ಹರಪ್ಪ!<br />
ಬಾಳು ನೀ ಬಹುಕಾಲ, ಬಹುಕಾಲ;<br />
ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,<br />
ಅಮೇರಿಕವೆ!
</p>
<p class="myquote">
ಗೂಢತಮವಾದ, ಬೆರಗಾಗಿರುವ<br />
ಸೊಬಗನಿಡಿದಿಹುದೆಂದು ಟ್ವೈನೆಂದ;<br />
ಪ್ರತಿಮೆ, ಗುಡಿ, ಕೋಟೆಗಳು ಹಾರುತಿವೆ<br />
ಗತ ವೈಭವವ ಮರೆಯದಾಳಿಕೆಯ!<br />
ಪೈನಿನಾ ಕಂಪನಿಡಿದಿಹ ಅನಿಲ,<br />
ವಿಲ್ಲೊಗಳ ನಿಟ್ಟುಸಿರು ಕೇಳುತಿದೆ,<br />
ಅಲೆಯುತಲಿ ಗಗನದಲಿ ದಿವಿಜಗಣ<br />
ಬಿಳಿಯಲರುಗಳನು ದುರಿಸುತಲಿಹುದೆ?<br />
ಬಾಳು ನೀ ಬಹುಕಾಲ, ಬಹುಕಾಲ;<br />
ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,<br />
ಅಮೇರಿಕವೆ!
</p>
<p class="myquote">
ಹಿರಿದಾದ ಮಹಲಿಲ್ಲಿ, ಗಿರಿಯಲ್ಲಿ<br />
ಭವ್ಯ ತಾಜ್, ಬಣ್ಣ ಬದಲಿಕೆಯಂದ<br />
ಓರ್ಕೆನ್ಟ್ರ ಮೇಣ್ ಸಿತಾರುಗಳಮಲ<br />
ನಾದ ಮಧೂರ್ಯದಾ ಬಾಂಧವ್ಯ!<br />
ಬಾಳು ನೀ ಹಹುಕಾಲ, ಬಹುಕಾಲ;<br />
ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,<br />
ಅಮೇರಿಕವೆ!
</p>
<p class="myquote">
ಶಶಿ ಬೆಳಗುವನು, ಬೆಳಗೆ ರವಿಯಲ್ಲಿ<br />
ಕ್ರಮ, ರೂಢಿಗಳಲಿ ಭಿನ್ನತೆಯಲ್ಲಿ,<br />
ಆದರೂ ಇರಲು ಬಯಸುವೆವಿಲ್ಲಿ!<br />
ನೀಡಿರುವೆ ಸ್ವಾಗತವ ನೀನಿಲ್ಲಿ,<br />
ಬಾಳು ನೀ ಬಹುಕಾಲ, ಬಹುಕಾಲ;<br />
ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,<br />
ಅಮೇರಿಕವೆ!
</p>
<p class="myquote">
ಹಾಡುತಿದೆ ರೋಬಿನ್ ಮಧುರವಾಗಿ,<br />
ನೇಹದೊಳು ಬಳೆದು ಮಾದರಿಯಾಗಿ,<br />
ಪ್ರೇಮ, ದಿಟ ಶಾಂತಿಪಥದೊಳು ಸಾಗಿ,<br />
ಹರುಷ ವರುವಿಪುದಾಗ ತಾನಾಗಿ!<br />
ಬಾಳು ನೀ ಬಹುಕಾಲ, ಬಹುಕಾಲ;<br />
ಭಾರತವೆ, ಭಾರತವೆ, ಭಾರತವೆ! ಓ ಅಮೇರಿಕ,<br />
ಅಮೇರಿಕವೆ!
</p>
<p class="text-right"><strong><em>-ಧ್ರುವ, ಜಿ. ಕಂಜರ್ಪಣೆ</em></strong>(ಮೌಂಟನ್ ಹೈಡ್, ನ್ಯೂ ಜರ್ಸಿ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಿರ್ದೋಷಿ</h1>
<p class="myquote">
ಬಹುಕಾಲವಗಲಿದಾ ಸ್ನೇಹಿತನ ಕಂಡಿರಲು,<br />
ಮನದಲ್ಲಿ ಭಾವದ ಉತ್ಕಟತೆ ತುಂಬಿರಲು,<br />
ಕಮಲದ ಕಂಗಳಲಿ ಪ್ರೀತಿ ಸೂಸುತ್ತಿರಲು,<br />
ವದನಾರವಿಂದದಲಿ ಸಂಭ್ರಮದ ಸೊಗಸಿರಲು,<br />
ಭಾವನಾ ಲೋಕದಲಿ ಮುಳುಗಿದಳು ಬಾಲೆ.<br />
ಸ್ಪಂದಿಸಿದ ಹೃದಯದಲಿ ಪ್ರೇಮ ಪುಟಿದೆದ್ದಿರಲು,<br />
ಸ್ನೇಹಿತೆಯ ಕಂಡ ಮನ ರೋಮಾಂಚಗೊಂಡಿರಲು,<br />
ಅಲಿಂಗನದಾನಂದ ತನುವು ಬಯಸುತ್ತಿರಲು,<br />
ಕಾಮನ ಬಿಲ್ಲಿನಲಿ ಮೋಹಕತೆ ಕಂಡಿರಲು,<br />
ತನ್ನನೇ ತಾ ಮರೆತ ಮೈ ಮನದ ಸುಳಿಯಲ್ಲಿ,<br />
ಭ್ರಮರದ ಝೇಂಕಾರ ಚಿತ್ತವನು ಕಲಕಿರಲು,<br />
ಯೌವನದ ದೌರ್ಬಲ್ಯ ಸೋಲನಪ್ಪಿರಲು,<br />
ಕಾಮದ ಜ್ವಾಲೆಯಲಿ ದೇಹ ಬೇಯುತ್ತಿರಲು,<br />
ಮತ್ತೆರಡು ಕ್ಷಣಗಳಲಿ ಮನ್ಮಥನಾಟ ನಿಂತಿರಲು,<br />
ನಿರ್ದೋಷಿಯ ಶೀಲ ಉರುಳಿತ್ತು ಕೂಪದಲಿ.<br />
ಸ್ವೇಚ್ಛಾನುಸಂಧಾನ ಮನದಲ್ಲಿ ಮೂಡಿರಲು,<br />
ಪಿಂಡಪ್ರದಾನದ ಸೊಬಗು(?) ಅರಿವಾಗಿರಲು,<br />
ಪಾಪಭೀತಿಯು ಮನವ ಶನಿಯಾಗಿ ಕಾದಿರಲು,<br />
ಜೀವನದ ತಿಳಿ ಕಲುಷಿತವಾಗಿ ಹರಿದಿರಲು,<br />
ಎತ್ತರದ ಗಿರಿ ತನ್ನ ಕಾರ್ಯ ಪೂರೈಸಿರಲು,<br />
-ಝಿಲ್ಲೆಂದು ಚಿಮ್ಮಿತ್ತು ಕೆಂಪು ರಕ್ತ,<br />
ಗಿರಿಯ ಬುಡದಲ್ಲಿ ದೇಹ ರಕ್ತ ಸಿಕ್ತ!
</p>
<p class="text-right"><strong><em>-ಡಾ. ಸತೀಶ ಮಗ್ಗೆ</em></strong>(ಮನ್ರೋವಿಲ್, ಪೆನ್‍ಸಿಲ್ವೇನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಆಸೆ</h1>
<p class="myquote">
ಅಂಬೆಗಾಲಿಡುವ ವಯಸ್ಸಿನಲ್ಲಿ<br />
ಎಂದು ನಡೆದೇನು ಎಂಬ ಆಸೆ;<br />
ತೊಡರುತ್ತ, ಎಡವುತ್ತ, ನಡೆಯುತ್ತಲಿರುವಾಗ<br />
ಓಡಲು ಎಂದು ಕಲಿತೇನು ಎಂಬ ಆಸೆ!<br />
ತಾಯಿ ಮುಂಗಾಲುಗಳಿಗೆ ನೇತು ಬೀಳುವ ವಯಸ್ಸು<br />
''ಅಮ್ಮಾ, ನಿನ್ನಷ್ಟೆತ್ತರ ನಾನಾಗುವುದೆಂದು'' - ಎನ್ನುವಾಸೆ;<br />
ಅಯ್ಯೋ, ಬಾಲ್ಯ ಎಂದು ಕಳೆದೀತು, ಎನ್ನುತ್ತ,<br />
ಬಾಲ್ಯದಲ್ಪತನ ತೊಡೆದು ಯೌವನ ಹೊಂದುವಾಸೆ!<br />
ಅಪ್ಪನೇ ತನ್ನೆಲ್ಲ ಜಗತ್ತಿನ ಕಥಾನಾಯಕನಾಗಿ,<br />
ಅಪ್ಪನಂಥವರು ಇನ್ನಾರು ಇದ್ದಾರು?<br />
''ಅಮ್ಮಾ, ನಿನ್ನಿಂದ ಮುಂದು ಇನ್ನಾರು?''-<br />
ಎನ್ನುತೆನ್ನುತ ಅಮ್ಮನನು ಅನುಕರಿಸುವಾಸೆ.<br />
ವಿದ್ಯಾಭ್ಯಾಸಕ್ಕೇತಕ್ಕೆ ಇಷ್ಟೊಂದು ಹಂತಗಳು?<br />
ಎಂದು ಕೊನೆಯ ಹಂತವನು ಮುಟ್ಟಿಯೇನು?<br />
ಜಗದ ವಿದ್ಯೆಗಳನ್ನೆಲ್ಲಾ ಹೊಂದಿ ಇಂದೇ ನಾನು<br />
ಕೊನೆಯ ಹಂತಕ್ಕೆ ತೆಕ್ಕೆ ಬೀಳುವಾಸೆ!<br />
ಯೌವನ, ವಿದ್ಯೆಗಳು ಮುಷ್ಟಿಯಲಿ ಬಂದಾಗ,<br />
ಎಂದು ಜೀವನದ ಸಂಗಾತಿಯ ಪಡೆದೇನು ಎಂದು,<br />
ಮನಸ್ಸಿನ ಕಣ್ಣಲ್ಲಿ ಬಂದ ಒಬ್ಬೊಬ್ಬರನು<br />
ಕನಸಿನ ತಕ್ಕಡಿಯಲ್ಲಿ ತೂಗುವಾಸೆ!<br />
ಇವೆಲ್ಲವನು ಪಡೆದ ಗೃಹಸ್ಥಾಶ್ರಮದಲ್ಲಿ<br />
ನೂರು ಹೊನ್ನುಗಳಿರಲು ಸಹಸ್ರವಾದರೂ ಬೇಕು;<br />
ಸಹಸ್ರವನೆ ಪಡೆದಾಗ ಲಕ್ಷ ಹೊನ್ನಿನ ಬಯಕೆ;<br />
ಹೊನ್ನ ತೃಷೆಯಂತೂ ಎಂದೂ ತೀರದಾಸೆ!<br />
'ಬೇಕು' 'ಬೇಕು'ಗಳು ಪೂರೈಸಿದಂತೆಲ್ಲ<br />
'ಬೇಕು' 'ಬೇಕು'ಗಳ ಬಯಕೆ ಹಿಂಗುವ ಬದಲು,<br />
'ಬೇಕು'ಗಳು ಇನ್ನೂ ಬೇಕು ಎಂದಾಗಿ,<br />
'ಬೇಕು'ಗಳ ಹಂತ ಹತ್ತಿ ಮುಗಿಲು ಮುಟ್ಟುವಾಸೆ!<br />
ಅವನಂತೆ ಆಗುವ ಆಸೆ, ಇವನಂತೆ ಸಾಗುವ ಆಸೆ;<br />
ಅವಳಂತೆ ನಡೆವಾಸೆ, ಇವಳಂತೆ ತೊಡುವಾಸೆ;<br />
ಕೆಲವೊಮ್ಮೆ ಮನದಲ್ಲೆ ಮಿಂಚಿ ಮಾಯವಾಗುವ ಮೂರ್ಖ-<br />
ಬಯಕೆಗಳಿಗೊಂದು ಕಡಿವಾಣ ತೊಡಿಸುವಾಸೆ!<br />
ಬೇಡಿ ಬಯಸಿದುದೆಲ್ಲ ಪಡೆಯುವುದು ಸಾಧ್ಯವೇ?<br />
ಒಂದೊಂದು ಬಾರಿ ದೇವ 'ಅಸ್ತು' ಅಂದಾಗ,<br />
ಅವನ ಕೃಪೆಯ ಕಿರಣದ ಸ್ಪರ್ಶದಿಂದ<br />
ಸಾಕಷ್ಟು ಸಾಧಿಸಿ, ಗಳಿಸಿ ಬೇಕಾದುದನು ಪಡೆದಾಗ,<br />
ಹೂವು ಮುಳ್ಳಿನ ದಾರಿಯಲ್ಲಿಯೆ ನಡೆದು, ಹಿಂತಿರುಗಿ ನೋಡಿ,<br />
''ಇದೆಲ್ಲ ಗಳಿಸಿದ್ದೇನೆ ನಿಜ, ಕಳೆದುಕೊಂಡಿದ್ದಾದರೂ ಏನು?<br />
ಆತ್ಮಕ್ಕೆ ಕೊಳಕಿಷ್ಟು ತಗುಲದಂತೆಯೆ ನಡೆದೆ<br />
ಮುಗಿಲನೀಪರಿ ಮುಟ್ಟಿಯಾಯ್ತೆ''ಂದು ಬೀಗುವಾಸೆ.<br />
ಮಾತಾ ಪಿತೃರಿಗೆ ಸರಿಯಾಗಿ ನಡೆದಿರುವೆ;<br />
ಸಂಗಾತಿಗೂ ಮಕ್ಕಳಿಗೂ ಮಾದರಿಯೇ ಆಗಿರುವೆ.<br />
ಸಮಾಜದ ಆದರ್ಶ ಸದಸ್ಯೆ, ಕನ್ನಡಿಯಲ್ಲಿ ನಾ ತಲೆಯೆತ್ತಿ<br />
ನೋಡಿದೆಲ್ಲವ ನಿಜಕ್ಕೂ ಸಾಧಿಸಿದ್ದೇನೆ- ಎನ್ನುವಾಸೆ.<br />
ಆಸೆಗಳಿಗೆ ಮಿತಿಯಿದೆಯೆ? ಮುಗಿವಿದೆಯೆ?<br />
ಜೀವನದ ಸೂರ್ಯ ಅಸ್ತಮಿಸುವ ವೇಳೆಯಲ್ಲಿ<br />
ಅಬ್ಬರ ತಗ್ಗಿ, ಬೆನ್ನು ಬಾಗಿ, ಕಣ್ಣೋಟ ತಬ್ಬಿಬ್ಬಾದಾಗ ಆಗ<br />
ಕಾಲದಾಯಾಮದಲ್ಲಿ ಹಿಂದೆ ಹಿಂದೆ ನಡೆಯುವ ತೀಕ್ಷ್ಣ ಆಸೆ!<br />
ಎಲ್ಲವನ್ನೂ ಮರೆತು ಕಾಲದಲ್ಲಿ ಹಿಂದಕೆ ನಡೆದು,<br />
ಇಲ್ಲವಾದ ಅಪ್ಪನ ಮುಂಗಾಲುಗಳಿಗೆ ನೇತು ಬೀಳುವಾಸೆ.<br />
ಬದುಕಿನ ಚೆಂಡಾಟದಲ್ಲಿ ಚದುರಿ ಹೋದ<br />
ಗೆಳೆಯರ ಜತೆ ಇನ್ನೊಂದು ಬಾರಿ ಚೆಂಡಾಟವಾಡುವಾಸೆ.<br />
ಹಿನ್ನಡೆದು ಅಮ್ಮ ಮಿಡಿದ ಕಣ್ಣೀರ ತಡೆದೊರೆಸುವಾಸೆ,<br />
ಅರಿಯದೆಸಗಿದ ತಪ್ಪುಗಳ ಸರಿಯಾಗಿಸುವ ಆಸೆ,<br />
ಕಳೆದ ಆ ದಿನಗಳು ಮರಳಿ ಬರಬಾರದೆ ಎನ್ನುವಾಸೆ!<br />
ಆ ನೋವ ನಲಿವಾಗಿಸಿ ಮತ್ತೆ ತೇಲುವಾಸೆ!<br />
ನೋವಿನ ಕಾವಿನ ಹೂವಿನ ಜೀವನದ ಹಾದಿಯಲಿ<br />
ಮಾನವನ ಮುಂದೆ ನಡೆಸುವುದಂತು ಆಸೆ ತಾನೆ?<br />
ಜೀವನದ ಅರ್ಥಕಾಣದ ಈ ಜಂಜಾಟ ಗೊಬೆಯಾಟದಲಿ<br />
ಎಲ್ಲವನ್ನೂ ಅರ್ಥಪೂರ್ಣವೆನಿಸುವ ಮಾಯೆ ಆಸೆಯೇನೆ!
</p>
<p class="text-right"><strong><em>-ಡಾ| ಮಧು ಜಯರಾಮ್</em></strong><br />(ಹಾವರ್ಡ್ ಬೀಚ್, ನ್ಯೂಯಾರ್ಕ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಶನಿ (<em>Saturn</em>) ಅವತಾರ</h1>
<p class="myquote">
ಹಲವು ಹದಿನಾರು ದೇಶಗಳಿಂದ ಬೇಸತ್ತು<br />
ವಲಸೆ, ಸ್ವಾತಂತ್ರ್ಯ, ಸ್ವಚ್ಛಂದ, ಸಂತಸವರಸಿ,<br />
ಮಳೆ ಚಳಿ ಮಂಜು ಸುಳಿ ಬಿರುಗಾಳಿಗಳ ಗೆದ್ದು,<br />
ಜಡೆ ಕಟ್ಟಿ, ಸತ್ತ ಬೂದಿಯ ಅಮೃತವಾಗಿಸಿದ ಭಗೀರಥರಂತೆ,<br />
ಅಶ್ವಮೇಧದ ಕುದುರೆ ಆದಿವಾಸಿ ಇಂಡಿಯನರನ್ನು ತದಕಿ,<br />
ಯಂತ್ರ ತಂತ್ರದ ಬ್ರಹ್ಮ ರಕ್ಕಸನ ಸೊಕ್ಕು ಉಕ್ಕಿ ಹರಿದಾಗ,<br />
ಬರಡುನೆಲ ಹುಲುಸಾಗಿ, ಬಯಲೆಲ್ಲ ಮನೆಯಾಗಿ,<br />
ಗಗನ ಚುಂಬಿಯ, ಕುಲುಮೆ ಕೈಗಾರಿಕೆಯ ಹೊಗೆಯ,<br />
ಜಗವೆಲ್ಲ ಹರಡಿ ಹೊನ್ನಿನ ಪದರ, ಮಿರುಗಿಂದ<br />
ದಿವ್ಯಚಕ್ಷುವಿನ ಸ್ವರ್ಣಯುಗದ ಯುಟೋಪಿಯಾದಲ್ಲಿ<br />
ಮಧುಮತ್ತ ರೋಮನರ ಕೊನೆಯಂಕ ಸರಿದಾಗ<br />
ಮದ, ಹಮ್ಮು, ಬೊಜ್ಜು ಕೊಬ್ಬಾಗಿ ತಲೆಗೇರಿ<br />
ಬಲಿಯಂತೆ ಬೆಳೆದು ತಳವೂರಿ ನಿಂತಾಗ -<br />
ಉದಯಿಸುವ ರವಿಯ ನಾಡಿನ ವಾಮನ ಜಪಾನಿಯರು<br />
ಬಲಿಯಂತೆ ಅಮೆರಿಕನರ ಸೊಕ್ಕು ಮುರಿದಾಗ<br />
ಶಿರ ಒತ್ತಿ ತ್ರಿವಿಕ್ರಮರೂಪ ಪಾತಾಳಕ್ಕಿಳಿಸಿದಾಗ<br />
ಅಮೆರಿಕದ ಕಾರು ಕೈಗಾರಿಕೆಗೆ ಬಡಿದ ಶನಿ,<br />
ಏಳುವರೆ ವರ್ಷ ನಿರತ ಕಾಟವ ಕೊನೆಗಾಣಿಸಲು<br />
ಅವತಾರವಾಯ್ತು ಜನರಲ್ ಮೋಟರಿನ saturn ಯೋಜನೆ!<br />
ಮಲಗಿರುವ ಬ್ರಹ್ಮರಾಕ್ಷಸನಂತೆ,<br />
ಜಡಭರಿತ ಕುಂಭಕರ್ಣನ ಆರುಮಾಸದ ನಿದ್ದೆಯ ಮಧ್ಯೆ<br />
ಶಿವರಾತ್ರಿ ಜಾಗರಣೆ;<br />
ಬಂಡಿ ಅನ್ನವ ತಿಂದ ಬಕಾಸುರನ ಅಂತ್ಯಕ್ಕೆ<br />
ಎರಡು ಏಕಾದಶಿಯ ನಿಟ್ಟುಪವಾಸದ ನಿರ್ಧಾರ!<br />
ನೂರುಗಾವುದ ಬೆಳೆದ ಚಡಿಯ ತುಂಬಿಸಲೆಂದು<br />
ಮೈಲು ಓಟದ ಮೆರಥಾನ್ ದೈತ್ಯ ಉತ್ಸಾಹ!<br />
ಹೇಮಂತ ಋತುವಿನ ಚಳಿಗೆ ಎಲೆಕಳೆದು ಬೋಳಾಗಿ,<br />
ಚಳಿಗಾಲವೆಲ್ಲ ದಿಗಂಬರನಂತೆ ನಡುಗಿ ನವೆದು,ವಸಂತ ಋತು ಬಂದೊಡನೆ<br />
ಚಿಗುರಿ ಕೊನರುವ ಉತ್ಸಾಹ,<br />
ಮರೆತ, ಮೈಮರೆತ, ಹುಚ್ಚೆದ್ದ ಉನ್ಮಾದ;<br />
ತಡೆ ಕಟ್ಟಿ ಹಿಡಿದ ಚಿರಾಪುಂಜಿಯ ಮಳೆಯ ನೀರೆಲ್ಲ<br />
ಒಡೆದ ಬಾಗಿಲ ಕಿಂಡಿಯಿಂದ ಭೋರ್ಗರೆಸಿ<br />
ಹರಿದು ಸೊಕ್ಕಿನಿಂದ ನೆರೆಯಾಗಿ ಬಂದಂತೆ<br />
ದಮಿಸಿ, ಹೆಡೆಮುರಿ ಕಟ್ಟಿದ ನೂರು ಟನ್ನಿನ ಪ್ರೆನ್ಸಿನಡಿ<br />
ತುರುಕಿ ದಬ್ಬಿದ ಸ್ಪ್ರಿಂಗಿನಂತೆ ಪುಟಿದೆದ್ದು ಚಿಮ್ಮಿ<br />
ಕುಣಿದು ಕುಪ್ಪಳಿಸುವ ಆವೇಶ!<br />
ನೆರೆಯೆಲ್ಲ ಇಳಿದು, ಬಾನು ತಿಳಿಯಾಗಿ, ನೆಲ ಹಸಿರಾದಾಗ<br />
ತೆರೆ ಕರಗಿ, ಕಡಲ ಉಬ್ಬರ ತಗ್ಗಿ, ಮಿದುವಾಗಿ<br />
ಭಗೀರಥನ ಜಡೆ ಬಿಚ್ಚಿ, ಗಂಗೆ ನೆಲ ಹಿಡಿದಾಗ,<br />
ಬಲಿಯೆದ್ದು ಬಂದು ವಾಮನ ಹಿಂದೆ ಸರಿದಾಗ,<br />
ಮತ್ತೊಮ್ಮೆ ಅಮೆರಿಕದ ಗರಿಮೆ ಮೆರೆದಾಗ -<br />
ಶನಿಯ ರೂಪದ ಕಲ್ಕಿಯ ಹನ್ನೊಂದನೇ ಅ ವ ತಾ ರ !
</p>
<p class="text-right"><strong><em>-ಕೆ. ಶ್ರೀನಿವಾಸ ಭಟ್</em></strong>(ಟ್ರಾಯ್, ಮಿಷಿಗನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಆ ನಲ್ಲ</h1>
<p class="myquote">
ಸಹೋದರಿಯೆ,<br />
ನೀನು ಕರ್ನಾಟಕದ ಹೆಣ್ಣು;<br />
ಬಾಳಲು ಬಂದೆ, ತುಳಿದೆ ಅಮೆರಿಕದ ನೆಲವನ್ನು;<br />
ಸತ್ಕುಲ ಪ್ರಸೂತೆ, ಸುಶಿಕ್ಷಿತೆ,<br />
ಒಳ್ಳೆ ಪದವಿಯಲಿರುವಂಥ ವನಿತೆ,<br />
ತುಂಬಲೆಂದು ಬಾಳಿನ ಕೊರತೆ<br />
ಕನುಸು ಕಂಡೆ ಮದುವೆಯ ಕತೆ;<br />
ಕರೆಸಿದೆ ಕರ್ನಾಟಕದಿಂದಲೇ ವರನನ್ನ.<br />
ನಿನ್ನ ಪ್ರೀತಿ ವಿಶ್ವಾಸದ ಜತೆ<br />
ಬಂದ ವರ ಅವನಲ್ಲ;<br />
ಆ ನಲ್ಲ<br />
ನೀತಿ ರೀತಿ ಇಲ್ಲದ ಸುಳ್ಳ,<br />
ವೀಸಾಗೋಸ್ಕರವೇ ಬಂದವನಾದವನಲ್ಲ!
</p>
<p class="text-right"><strong><em>-'ಕಾವೇರಿ',</em></strong>(ಟೆಕ್ಸಾಸ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ವಿಶ್ವ ಕನ್ನಡ</h1>
<p class="myquote">
ದನಿಯ ಕೂಡಿಸಬನ್ನಿ, ದನಿಯ ಕೂಡಿಸಬನ್ನಿ<br />
ದನಿಯ ಕೂಡಿಸಬನ್ನಿ ಕನ್ನಡಿಗರೇ<br />
ಕನ್ನಡವು ನಮ್ಮದೆನ್ನಿ , ನಮ್ಮ ತಾಯನುಡಿಯೆನ್ನಿ<br />
ಕನ್ನಡಕೆ ಜಯವೆನ್ನಿ ಕನ್ನಡಿಗರೇ<br />
ಹನಿಗೆ ಹನಿಯು ಕೂಡಿ ಮಳೆಯಾಗಿ ಸುರಿದಂತೆ<br />
ಮಳೆಯಾಗಿ, ಹೊಳೆಯಾಗಿ, ಕಡಲಾಗಿ ಉಕ್ಕಿದಂತೆ<br />
ಮನಕೆ ಮನವು ಕೂಡಿ ಮಂಗಳವಾಗಲಿ<br />
ದನಿಗೆ ದನಿಯು ಕೂಡಿ ವಿಶ್ವವೆ ಕೇಳಲಿ<br />
ಅಲ್ಲಿ ಇಲ್ಲಿ ಎಲ್ಲೇ ಇರಲಿ, ನಮ್ಮ ತಾಯ್ನುಡಿ ಕನ್ನಡ<br />
ತಾಯುಣಿಸಿದಂತೆ ರುಚಿಯು ಬಾಯಿತುಂಬ ಕನ್ನಡ<br />
ಮಲ್ಲಿಗೆಯಂತೆ ಚೆಲುವು, ಕೋಗಿಲೆಯಂತೆ ಇಂಪು<br />
ಚಂದನದಾನಂದ, ನಲುಮೆಯಂತೆ ಕನ್ನಡ<br />
ಚಿನ್ನದಂಥ ಮಾತು ಕೇಳು ನಮ್ಮ ನುಡಿಯು ಕನ್ನಡ<br />
ತನ್ನತನವೆಂಬ ಬಲವು ಒಲವು ಗೆಲವು ಕನ್ನಡ<br />
ಕನ್ನಡಿಗರೊಂದುಗೂಡಿ ಸ್ವರವೆತ್ತಿ ಹಾಡೋಣ<br />
ವಿಶ್ವವೆಲ್ಲ ಕೇಳಲಿ, ಜಯ ಜಯ ಕನ್ನಡ
</p>
<p class="text-right"><strong><em>-ವಿಮಲಾ ಚನ್ನಬಸಪ್ಪ</em></strong>(ಅಲೆಕ್ಸಾಂಡ್ರಿಯಾ, ವರ್ಜೀನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಪಳೆಯುಳಿಕೆ</h1>
<p class="myquote">
ಪಳೆಯುಳಿಕೆ ಗಳಲ್ಲಿ<br />
ಕಳಿಂಗಯುದ್ಧದಿಂದ - ಪ್ಲಾಸಿ ಕದನದ ತನಕ<br />
ಭರತಮಾತೆಯ ಸಕ್ಕರೆ ಮೈ<br />
ನೆಕ್ಕದವರೇ ಪರಮ ನೀಚ ಪಾಪಿಗಳು.<br />
ಗ್ರೀಕ್ ವೀರ, ಅಲೆಕ್ಸಾಂಡರನೆದೆಗೆ ಎಡೆಕೊಟ್ಟ<br />
ಸಮರವೀರ ಪುರೂರವನ ಕತೆ ಬೇಕಾ?<br />
ಯವನರು ಕದ್ದೊಯ್ದ ಮುತ್ತು ಮಾಣಿಕ್ಯಗಳ<br />
ಹೊಳೆವ ವಿವರಗಳು ಬೇಕಾ? ಕೇಳಿ<br />
ಮತ್ತಿನ್ನೇನು ಬೇಕು? ಹೇಳೋಣ.<br />
ಋತುಮಾನಗಳೊಸಗೆಗೆ ನಕ್ಕೂ - ಅತ್ತೂ<br />
ಮುದಿ ಮಾವಿನ ಮರದ ಹೊಟ್ಟೆ ಸುಕ್ಕುಗಟ್ಟಿ,<br />
ಪೊಟರೆಗಳಲ್ಲಿ ಬಂದಳಿಕೆ ಬೇರಿಳಿಸುತ್ತವೆ.<br />
ಹಳ್ಳದ ಹಸಿ ಮಳಲಿನಲ್ಲಿ ರಕ್ಕಸ ಪಟ್ಟೆಗಳು<br />
ಸತ್ತವರ ನೆನಪುಗಳ ಹಾಗೆ ಕೆರಳಿ ಬೆಳೆಯುತ್ತವೆ.<br />
ವೀರಾಧಿವೀರರ ಶಾಸನ ಕಲ್ಲುಗಳ ನಡುವೆ<br />
ಮೆತ್ತನೆಯ ಮೆದುಳುಗಳು ಕೊಳೆತು<br />
ಸೇಂದ್ರಿಯವಾಗುತ್ತವೆ.<br />
ಹೀಗೆಯೇ ನೋಡಿ, ಇವರೇ-<br />
ಭೂತದ ಬಂಗಾರಕಾಲುಂಗುರದ ಕಿಸುರಿನಲ್ಲಿ,<br />
ನಾರುತ್ತಿರುವವರ ಬಸುರಿನಲ್ಲಿ, ಉರಿಯುತ್ತಿರುವ<br />
ವರ್ಣರಂಜಿತ ನಿತ್ಯ ನೆನಪುಗಳ ಪಳೆಯುಳಿಕೆಗಳಲ್ಲಿ<br />
ಸತ್ತಿರುವುದು ನಾವು - ಸದಾ ಸಾಯುತ್ತಿರುವುದು.<br />
ನೀವು ಕಂಡಿರಾ? ... ... ನೀವು ಕಂಡಿರಾ? ...<br />
ಒಕ್ಕಣ್ಣ ರಾಕ್ಷಸ ಪಾಲಿಫಿಮಸ್ ಮನಸೋತು<br />
ಯೂಲಿಸಿಸ್ಸನ ಮಧುರಸವನ್ನು ಚಪ್ಪರಿಸುತ್ತಿರುವ ಪರಿಯ.
</p>
<p class="text-right"><strong><em>-ಡಾ| ಹಾ ಮು ಪಟೇಲ</em></strong>(ಬ್ರಿಡ್ಜ್‍ಪೋರ್ಟ್, ವೆಸ್ಟ್ ವರ್ಜೀನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಗರ್ಭಧಾರಣೆ</h1>
<p class="myquote">
ಟೆಸ್ಟಿಸ್ ಒಳಗಡೆ ವಾಸಿಸುತ್ತಿದ್ದ<br />
SPERM ಉ ಗಳೆಲ್ಲ ಸೇರಿದವು;<br />
ಕೋಟೆಯ ರಾಣಿ OVUM ಮೇಲೆ<br />
ಧರ್ಮಯುದ್ಧವ ಸಾರಿದವು.<br />
GYNOSPERM G, ANDROSPERM G,<br />
ಕಿರಿದಾದ ಸ್ಪರ್ಮು, ಹಿರಿದಾದ ಸ್ಪರ್ಮು,<br />
ಮೊನ್‍ಸ್ಟರ್ ಸ್ಪರ್ಮು, ಮರಿ ಸ್ಪರ್ಮೆಲ್ಲ<br />
ಸ್ಪರ್ಮುಗಳೊಟ್ಟಿಗೆ ಸೇರಿದವು.<br />
"ಚತುರ್ದಶ ದಿನವೇ ಶುಭ ದಿನವು<br />
ಕೋಟೆಯ ಗೆದ್ದೇ ತೀರುವೆವು;<br />
ನಷ್ಟವು ಬಹಳೇ ಆದರೂ ಕೂಡ<br />
ಕೋಟೆಯ ರಾಣಿಯು ಸೋಲುವಳು"<br />
ಜ್ಯೋತಿಷಿ ಸ್ಪರ್ಮು ಹೀಗೆಂದುಲಿಯಲು<br />
ಮರಿ ಸ್ಪರ್ಮುಗಳು ಕುಣಿದಾಡಿದವು;<br />
ಮುಗಿಯದ ಪಯಣಕೆ, ಕೊನೆಯೀ ಪಯಣಕೆ<br />
ಬಾಲವ ಆಡಿಸಿ ಹೊರಟಿಹವು.<br />
ದಂಡಿನ ಮೇಲೆ ದಂಡೇ ಬರಲು<br />
PROSTRATE ಅಜ್ಜನು ಹಿಗ್ಗಿದನು;<br />
ಪಯಣದ ದಣಿವಿಗೆ ಇರಲಿ ಎಂದು<br />
ನೀರಿನ ಕಾಲುವೆ ಹರಿಸಿದನು.<br />
ಸೈನ್ಯವು ಅರಸುತ ಅರಸುತ ಬರಲು<br />
SEMINAL VESCICAL ಗಿಜ್ಜನು ಕೂಡ<br />
FRUCTOSE ಬುತ್ತಿಯ ಕಟ್ಟಿಹನು;<br />
"ವಿಜಯೀ ಭವ" ವೆಂದಾಶೀರ್ವದಿಸಿಹನು.<br />
ರಾಜನ ಆಣತಿ ಕಾಯುತ ನಿಂತಿಹ<br />
ಸ್ಪರ್ಮುಗಳೆಲ್ಲ ನುಗ್ಗಿದವು;<br />
ಯೋನಿಯ ಆಮ್ಲದ ಬಾಂಬನು ಅಂಜದೆ<br />
ಅಳುಕದೆ ಎದುರಿಸಿ ಸಾಗಿದವು.<br />
"ಕೋಟೆಯ ರಾಣಿಯು ಸಿಕ್ಕೇ ಸಿಗುವಳು"<br />
ಎಂಬುದೆ ಹಂಬಲ ನುಗ್ಗುತಿವೆ;<br />
ಸಾವಿರ, ಸಾವಿರ, ಸಾವಿರ ಮಡಿದು,<br />
ವೀರ ಸ್ವರ್ಗವ ಪಡೆಯುತಿವೆ!<br />
ಕೊನೆಗೂ ಸಿಕ್ಕ CERVIX ಗುಹೆಯನು<br />
ನೂರಾರು ಸ್ಪರ್ಮು ದಾಟಿಹವು;<br />
ENDOMEVIUM ಸಾಗರ ದಾಟಿ<br />
ಡಿಂಭನಾಳಕೆ ಬಂದಿಹವು.<br />
"ಆಲಸ್ಯವೇ ವಿಷ ನಮಗೆ"ನ್ನುತ ಮತ್ತೆ<br />
ರಣ ಕಹಳೆಯನು ಊದಿಹವು.<br />
ZONAPELLUCIDA ಕ್ಕೆ ಮತ್ತೆ<br />
ಭಾರೀ ಮುತ್ತಿಗೆ ಹಾಕಿಹವು.<br />
ದಶ ದಶ ದಂಡನು ಕಂಡಿಹ ರಾಣಿ<br />
ಹೆದರುತ ವಿಹ್ವಲಳಾಗಿಹಳು;<br />
ಪ್ರಾಣದ ಭಯದಲಿ ಕಣ್ಣ ಅರಳಿಸುತ<br />
ಕೋಟೆಯ ಮೂಲೆಯ ಸೇರಿಹಳು.<br />
ಬಂಧುಗಳೆಲ್ಲರ ಸಾವನು ಕಂಡೊಂದು<br />
ರೊಚ್ಚಿಗೆ ಎದ್ದಿತು ಆಂಡ್ರೋಸ್ಪರ್ಮು;<br />
ಕೋಟೆಯ ಗೋಡೆ ಒಡೆಯಿತು, ಒಳಗೆ<br />
ಬಾಲವ ಬಿಟ್ಟದು ಸೇರಿಹುದು.<br />
ಹೆದರಿ ಕುಳಿತಿಹ ರಾಣಿಯ ಕಂಡು<br />
ಜಡೆಯನು ಬಿಡದೆ ಎಳೆಯುತಿದೆ.<br />
ಸ್ಪರ್ಮುಗಳೆಲ್ಲವು ಮಡಿದ ಸೇಡನು<br />
ಕೊಂದು ತೀರಿಸುವೆ ಎನುತಲಿದೆ.<br />
ಕಂಬನಿ ಸುರಿಸುತ ಓವಮ್ ರಾಣಿಯು<br />
ವೀರಗೆ ಮಾಲೆಯ ಹಾಕಿಹಳು;<br />
ಆ ಪುಂ-ಬೀಜವ ವಂಶವ ಬೆಳೆಸುವೆ-<br />
ನೆನ್ನುತ ಭಾಷೆಯನಿತ್ತಿಹಳು.<br />
ಅಂದದ ರಾಣಿಯ ಮುಖವನು ಕಂಡು<br />
ಪುಂಬೀಜವವು ತಾ ಮೈಮರೆತಿಹುದು;<br />
ಆಕೆಯ ಕೋಮಲ ಕರಗಳ ಸ್ಪರ್ಶಕೆ<br />
ನೆಂಟರ ನೆನಪೇ ಅಳಿದಿಹುದು.<br />
ಫಲಿತ ಅಂಡವು ಡಿಂಭನಾಳದಿಂ<br />
ಗರ್ಭಾಶಯಕೆ ಬಂದಿಹುದು.<br />
ತಿಂಗಳು ಒಂಭತ್ತೆಂದು ತುಂಬುವುವೋ<br />
ಕಾತುರದಿಂದಲಿ ಕಾದಿಹವು!
</p>
<p class="text-right"><strong><em>-ಡಾ| ಸುನಂದಾ ಕುಲಕರ್ಣಿ</em></strong>(ದೀಡಂ, ಮೆಸಾಚುಸೆಟ್ಸ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕನಸಿನಲ್ಲಿ ಕನ್ನಡತಿ</h1>
<p class="myquote">
ಏಳು ಕನ್ನಡಿಗ ಎದ್ದೇಳು!<br />
ನಿದ್ದೆಯಲಿ ಇನಿತು ಕಾಡುವವಳಾರೊ?<br />
ಸಾಕಾಗಲಿಲ್ಲವೆ ವರುಷಗಳ ನಿದ್ದೆ?<br />
ರಕ್ಕಸಿ! ಯಾರು ನೀನು?<br />
ರಕ್ಕಸಿ! ಇರಲೂಬಹುದು. ನೀನೆ<br />
ತೊಡಿಸಿದ ವಿಕೃತ ಒಡವೆಗಳು.<br />
ನಾನಾರಿಗೆ ತೊಡಸಿದೆ ಒಡವೆಗಳನು,<br />
ಪತ್ನಿಗಲ್ಲದೆ?!<br />
ಏ ಸ್ವಾರ್ಥೆ, ನೀನೇಕೆ ನನಗಡ್ಡಲಾಗುವಿ?<br />
ಧರ್ಮಪತ್ನಿ ಎಂಬುದಕ್ಕೆ ಉಪಕಾರವೋ?<br />
ಧರ್ಮ! ಪತ್ನಿ! ಸಂಸ್ಕೃತಿ! ಸಮಾಜ! ಸಾಹಿತ್ಯ!<br />
ಸ್ವಾರ್ಥವಿಲ್ಲದೆ ಯಾರಿಗೆ ಯಾರು?<br />
ಯಾರು ನೀನು?<br />
ನಾನು ನಿನ್ನ ನಾಲಿಗೆಯ ಉಗುಳಿನಲಿ ಅಡಗಿ<br />
ಸ್ವಾರ್ಥಕ್ಕಂಜಿ ಅರ್ಥಕ್ಕಂಜಿ ನಿರರ್ಥಕ್ಕಂಜಿ<br />
ವಿರಸಕ್ಕಂಜಿ ನೀರಸಕ್ಕಂಜಿ<br />
ಹಾರುವಗೆ ಹೆದರಿ ಹೊಲೆಯನಿಗೆ ಬೆದರಿ<br />
ಹೊರನುಡಿಗಳಿಗೆ ಸೋತು ಒಳನುಡಿಗಳಲಿ ಹೂತು<br />
ಮಾತಾಡುವವಳು ಕನ್ನಡದ ಸರಸತಿಯು.<br />
ಅಯ್ಯೋ! ದೇವಿ!.<br />
ತಗಲಿಸದಿರು ನಿನ್ನ ಫಣಿಯ,<br />
ಸಿಡಿದು ಬಿಸುಡುವುದು ದೂರ್‍ನಿಲ್.<br />
ಪಂಪನೊತ್ತಿದ ಕೆಂಪು ಮಬ್ಬಾಗಿ<br />
ರನ್ನ ತೊಡಿಸಿದ ಬಳೆಗಳ ನಿನಾದ ಅಡಗಿಹುದು.<br />
ಅಕ್ಕ ಅಣ್ಣರ ಮಣ್ಣು ವಾಸನೆ ಕಂದಿ<br />
ಹರಿಹರಾದಿ ಕುಮಾರವ್ಯಾಸರ ಬೃಹತ್ ದೃಷ್ಟಿ ಮಂದಾಗಿಹುದು.<br />
ನಾಕು ತಂತಿಗಳ ಝೇಂಕಾರ ಕೆಂಪುಪಟ್ಟೆಯಲಿ ಮರೆಯಾಗಿ<br />
ಪ್ರಜ್ಞೆ ಮತ್ತು ಪರಿಸರಗಳೆರಡೂ ಕೆಸರಾಗಿಹವು.<br />
ಸಂಸ್ಕೃತದ ಸವಿಯ, ಪಾಶ್ಚಾತ್ಯ ಪರಿಯ<br />
ರೂಹಿನಿಂದರುಹುವ ಕವಿರತ್ನರಿಲ್ಲವೇನು?<br />
ಅಲ್ಲ ತಾಯೆ, ಹಳತೇನು ಹೊಸತೇನು?<br />
ಸ್ವಕೀಯವೇನು ಪರಕೀಯವೇನು?<br />
ಅದನೆ ಮಹತ್ ತತ್ವದಲಿ ಅದ್ದಿ ಭವ್ಯತೆಯ ಒರೆಗುಜ್ಜಿ<br />
ನವೋನವ ರೀತಿಯಲಿ..<br />
ಸುಡು ನಿನ್ನ ಭೂಮಾವಿದ್ಯೆಯನು!<br />
ಶಬ್ದಬ್ರಹ್ಮದಲಿ ತುರುಕಿ ಎನ್ನನು<br />
ಅರಿವು - ತನ್ನತನಗಳ ಇರುವನೂ ಮರೆತು<br />
ಕಾಲದೇಶಭಗ್ನಾವಶೇಷಗಳನೆ ಭೂಯಸ್ಕರಿಸಿ<br />
ರಸತಂತ್ರಿಗಳು ನಾವೆಂದು ಭ್ರಮಿಸುವ ಪರಿಯೇನೋ!<br />
ಈ ನೆಲದಿ ಚಿಗುರೊಡೆದು ಚೆಲುವಾಗಲೆಂದು ಎರೆದೆ ನನ್ನರಿವನು.<br />
ಬರಡಾಯ್ತು ವರಹಸ್ತ.<br />
ಇರಲಿ, ಮಲಗಿಕೋ ಮಗು.<br />
ಸ್ವಾರ್ಥಿಗಳೊಡನೆ ಕಾದಾಡಿ, ಉದರಂಭರಣಕ್ಕೆ ಹೋರಾಡಿ,<br />
ಮಲೆತು ಮತ ಸಂಕೋಲೆಗಳೊಡನೆ ಸೆಣಸಾಡಿ<br />
ಬಸವಳಿದು ಬಿದ್ದ ನೀನು ಆಯಾಸವಳಿದು ಎದ್ದಾಗಲಾದರೂ<br />
ಒಂದಿನಿದು ಕಬ್ಬವನು ಗೀಚೀಯೆ!
</p>
<p class="text-right"><strong><em>ವಿಶ್ವೇಶ್ವರ ದೀಕ್ಷಿತ</em></strong>(ಎಲ್ಮಾಂಟ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನನ್ನೂರ ತುಂಬ ಜಾತ್ರೆ</h1>
<p class="myquote">
ನಂಬಬೇಕು ನಂಬಿಸಬೇಕು ಎಂಬ ಹುಮ್ಮಸ್ಸಿನಲ್ಲಿ<br />
ಕಂಭ ಕಂಭದಲ್ಲೂ ನಾರಸಿಂಹ.<br />
ಹರಿವ ಹೊಲಸಿನ ಹೆಸರು ಗಂಗೆ ತುಂಗೆ,<br />
ಬಂಡೆ ಕಂಡಲ್ಲೆಲ್ಲಾ ವಿಷ್ಣು ರಾಮರ ಪಾದ,<br />
ನೊಂದವರ ಕೈ ಹಿಡಿದ ಶ್ರದ್ಧೆ ನಂಬಿಕೆ ರೂಪ.<br />
ಕಿವಿ ಕಿಲುಬು ತೊಲಗಿಸಲು ಸ್ಥಳಪುರಾಣ ಪ್ರವರ-<br />
ಕೂತಲ್ಲಿ ಕಾಶಿ, ನಿಂತಲ್ಲಿ ಬದರಿ,<br />
ಹೆದರಿ ಹರಕೆಯ ಹೊತ್ತವರಿಗೆ<br />
ಅಗ್ಗವಲ್ಲಿದ ಕ್ಷೌರ, ಬಗ್ಗಲಾಗದ ಟೊಂಕ<br />
ಒದ್ದೆ ಮಡಿ, ದುಡ್ಡಿಗೆಟುಕುವ ಧರ್ಮ ಕರ್ಮ-<br />
ಕಡಲೆ ಉಸುಲಿ, ಕಡುಬಿನ ಹಾರ<br />
ಕ್ಷೀರಾಭಿಷೇಕ, ಯಾಗ ಸೌಭಾಗ್ಯ<br />
ಕುಂಕುಮಾರ್ಚನೆ, ಲಕ್ಷದೀಪೋತ್ಸವ<br />
ಪಂಚಕಲ್ಯಾಣಿಯ ನಡುವೆ ದಿವ್ಯ ತೆಪ್ಪೋತ್ಸವ<br />
ಮುಜರಾಯಿ ಸರ್ಕಾರದ ಮೊಗಸಾಲೆಯಲ್ಲಿ<br />
ದೇವರೂ ಕಾದಿರಬೇಕು ವೇಳೆ ಬರುವನಕ!<br />
ನಿಜ ಸುಳ್ಳು ಸರಿ ಬೆರಸಿ<br />
ಕೂಸು ಬೇಡುವ ಕಾಸು ಬೇಡುವ<br />
ಏನೇನು ಬೇಡಿದರೂ ಕೊಟ್ಟೇ ಕೊಡುವ<br />
ಹೆಣ್ಣು ದೇವರು, ಗಂಡುದೇವರು, ಇಲಿದೇವರು, ಹುಲಿದೇವರು<br />
ಇಷ್ಟದೇವರು, ಇಬ್ಬಂದಿ ದೇವರೆಂಬ ಹೊಸ ದೃಷ್ಟಿ ಸೃಷ್ಟಿ.<br />
ಹಗಲು ರಾತ್ರೆಗಳಲ್ಲೂ ಕೈ ನೀಡಿ ಕಾಡಿ<br />
ತಿರುಪೆ ಬೇಡುವುದೇ ಭಕ್ತಿ ಎಂದು ಹಾಡಿ...<br />
ಒಟ್ಟಾರೆ ನನ್ನೂರ ತುಂಬ ಜಾತ್ರೆ<br />
ಹೋಗಿ ಬಂದಲ್ಲೆಲ್ಲ ತೀರ್ಥಯಾತ್ರೆ.
</p>
<p class="text-right"><strong><em>_ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಭ್ರಮೆ</h1>
<p class="myquote">
ನಾ..<br />
ಸತ್ತಗಿಡದಲ್ಲಿ ಚಿಗುರ ಕಾಣ ಹವಣಿಸುತ್ತೇನೆ;<br />
ಬೇರು ಮೊಳೆಯದಲ್ಲಿ ಹೂವ ತವಕಿಸುತ್ತೇನೆ;<br />
ತೋರಣ ಕಟ್ಟದ ರೆಂಬೆಯಲಿ ಪಕ್ಷಿಯ ಕಲರವವ ಕನವರಿಸುತ್ತೇನೆ.<br />
ಆಗಾಗ<br />
ಸತ್ಯ ಬೆತ್ತಲೆ ನಿಂತಾಗ ಜರ್ಜರಿತವಾಗಿದ್ದೇನೆ,<br />
ಆದರೆ,<br />
ಮತ್ತೆ 'ಫೀನಿಕ್ಸ್'ನಂತೆ ಭೂತ ಮರೆಯುತ್ತೇನೆ.<br />
ಶುಭ್ರವಾಗಿ ತೊಳೆದು ಮನವ ಮೊದಲಿನನುಭವಗಳಿಂದ<br />
ಮತ್ತೆ ತೊಳೆದ ಹೊಳೆದ ನೆಲದ ಮೇಲೆ<br />
ಪ್ರತಿಬಿಂಬ ಕಾಣುತ್ತೇನೆ -<br />
ಮತ್ತೆ ಭ್ರಮೆಯ<br />
ಬೆನ್ನತ್ತಿದ್ದೇನೆ.
</p>
<p class="text-right"><strong><em>-'ಭಾರತಿ'</em></strong>(ಟೆಕ್ಸಾಸ್)</p>

</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸೋಲೂ ಗೆಲುವೇ</h1>
<p class="myquote">
ಸೋಲೂ ಗೆಲುವೇ ಒಲವಲ್ಲಿ!<br />
ತುಂಬಿರೆ ಪ್ರೀತಿಯು ಮನದಲ್ಲಿ!!<br />
ಸಿಟ್ಟಿನಿಂದ ಮೌನವಾಗಿ<br />
ದುಗುಡ ಭಾವವನ್ನು ತೋರಿ<br />
ಮಾತುಬಿಟ್ಟು, ಮನವಮುಚ್ಚಿ<br />
ಕುರುಡು ಹಮ್ಮು, ಹೆಮ್ಮೆ ತೋರಿ...<br />
ನಲ್ಲನ ಸಿಟ್ಟಿಗೆ ನಲ್ಲೆ ನೊಂದು<br />
ನಾನೆ ಸರಿ ಇಂದು ಎಂದು<br />
ನಲ್ಲೆಯ ಮೌನಕೆ ರೊಚ್ಚುಗೊಂಡು<br />
ಇಲ್ಲ ಕುಂದು ನಾನು ಗಂಡು!<br />
ಎಷ್ಟು ಸಿಟ್ಟು ಬಂದರೇನು?<br />
ಎಷ್ಟು ಹೆಮ್ಮೆ ಇದ್ದರೇನು?<br />
ದೂರವಿರಲು ಮಹಾ ಕಷ್ಟ!<br />
ಪ್ರತಿಕ್ಷಣವೂ ನಿಜಕು ನಷ್ಟ!!<br />
ದುಗುಡ ಬಿಟ್ಟು, ಮೊಗವ ನೋಡಿ<br />
ಮುಗುಳು ನಗೆಯ ಬೀರಿದೆ;<br />
ಪೊಗರು ತೊಡೆದು, ಬಳಿಗೆ ಸರಿದು<br />
ಇನಿಯನೆದೆಗೆ ಜಾರಿದೆ...<br />
ಮೌನ ಒಡೆದು, ಸಿಟ್ಟು ಕರಗಿ<br />
ಪ್ರೇಮರಾಶಿ ಹರಿದಿರೆ...<br />
ನಾನು ಸರಿ, ನೀನು ತಪ್ಪು<br />
ಯೆಂಬುದೆಲ್ಲ ಮರೆತಿರೆ...<br />
ಸೋಲೂ ಗೆಲುವೇ ಒಲವಲ್ಲಿ!<br />
ತುಂಬಿರೆ ಪ್ರೀತಿಯು ಮನದಲ್ಲಿ!!
</p>
<p class="text-right"><strong><em>_ಚಂಚಲಾ ದಾಸ್</em></strong>(ಹರ್‍ಕ್ಯೂಲಿಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹನಿಗವನಗಳು</h1>
<p class="myquote">
ಹೊಟ್ಟೆ ಪಾಡಿಗೆ ಹೊರಗೆ ದಿನವೆಲ್ಲ ದುಡಿದು<br />
ಮನೆಗೆ ಬಂದಾಗ ಅಮೆರಿಕದ ಕವಿಗೆ ಸ್ವಲ್ಪ ಬಿಡುವು;<br />
ಅರ್ಧಾಂಗಿ ಬರಹಗಾರ್ತಿಯದೂ ಅದೇ ಹಿರಿಗನಸು<br />
ಉಳಿದೆಲ್ಲ ಸಮಯವೂ ಪೂರ್ತಿ ಕನ್ನಡಕೆ ಮುಡಿಪು!
</p>
<p class="myquote">
<p class="vertical-delimiter" />
ಹಳೆಯೂರು ಮುದ್ದಣ್ಣ ಹೊಲದಲ್ಲಿ ದುಡಿದು<br />
ದಣಿವಾರಿಸಲು ಕುಡಿದ ಮಡಕೆಯಲಿ ನೀರು;<br />
ಅಮೆರಿಕದಿ ಮನೆಗೆ ಬಣ್ಣವ ಕದಡಿ ಬಳಿದು<br />
ದಣಿವು ತಣಿಸಲು ಕುಡಿದ ಗಟಗಟನೆ ಬೀರು!
</p>
<p class="myquote">
<p class="vertical-delimiter" />
ರಾಜೀವರಾಯರಿಗೆ ಅಲ್ಲಿ ಎದ್ದೊಡನೆ ಸ್ನಾನ<br />
ಪೂಜೆ ಮಾಡಿದ ಮೇಲೆ ಊಟ, ಮೃಷ್ಟಾನ್ನ;<br />
ಗ್ರೀನ್ ಕಾರ್ಡು ಬಂದೊಡನೆ ಅಮೆರಿಕಕೆ ಯಾನ<br />
ಹ್ಯಾಂಬರ್ಗರ್, ಹಾಟ್‍ಡಾಗು, ದಿನವೂ ಸ್ಕಾಚ್ ಪಾನ!
</p>
<p class="text-right"><strong><em>-ಶ್ರೀನಿವಾಸ ಕೆ. ಭಟ್</em></strong>(ಟ್ರಾಯ್, ಮಿಷಿಗನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕೆರೆಗೆ ಹಾರ <br />(ಕೋಲಾಟದ ಪದ)</h1>
<p class="text-center">೧</p>
<p class="myquote">
ಕಲ್ಲನಕೇರಿ ಮಲ್ಲನ ಗೌಡಾ ಕೆರೆಯೊಂದ ಕಟ್ಟಿಸ್ಯಾನು<br />
ಕೆರೆಯೊಂದ ಕಟ್ಟಿಸ್ಯಾನು ಸೆರೆಮುಕ್ಕ ನೀರಿಲ್ಲ<br />
ಸೆರೆಮುಕ್ಕ„ ನೀರಿಲ್ಲ ಹೊತ್ತಿಗೆ ತಗಸ್ಯಾರು<br />
ಹೊತ್ತಿಗೆ ತಗಸ್ಯಾರು ಜೋಯಿಸ ಕೇಳ್ಯಾರು<br />
"ದೇವರಲ್ಲ ದಿಂಡ್ರಲ್ಲ ದೆವ್ವಲ್ಲ ಬೂತಲ್ಲ<br />
ಹಿರಿಸೊಸಿ ಮಲ್ಲವನ ಹಾರವ ಕೊಡಬೇಕು"<br />
ಹಾರವ ಕೊಟ್ಟರ ನೀರು ಬೀಳೂವಂದ್ರೂ<br />
"ಹಿರಿ ಸೊಸಿನ್ನ ಕೊಟ್ಟರೆ ಹಿರಿತನಕ ಯಾರಿಲ್ಲ"<br />
"ಕಡೆ ಸೊಸಿ ಭಾಗೀರತಿನ್ನ ಹಾರವ ಕೊಡಬೇಕು"<br />
ಹಾರ ಕೊಡಬೇಕಂತ ಮಾತಾತು ಮನೆಯಾಗ.
</p>
<p class="text-center">೨</p>
<p class="myquote">
ಸಣ್ಣ ಸೊಸಿ ಭಾಗೀರತಿ ತವರಮನೆಗೆ ಹೊಂಟಾಳು<br />
"ಅತ್ತೆವ್ವಾ ನಾ ನಮ್ಮ ತವರುಮನೆಗೆ ಹೋಗುತೀನು"<br />
"ಸರ್ರನೆ ಹೋಗವ್ವಾ ಭರ್ರನೆ ಬಾರವ್ವಾ"<br />
ಸಣ್ಣಸೊಸಿ ಭಾಗೀರತಿ ತವರುಮನೆಗೆ ಹೋದಾಳು<br />
ಮನೆಮುಂದ ಹೋಗುದಕ ಅವರಪ್ಪ ಬಂದಾನು<br />
"ಎಂದಿಲ್ಲದ ಭಾಗೀರತಿ ಇಂದ್ಯಾಕ ಬಂದೆವ್ವ?<br />
"ಬಾಡಿದ ಮಾರ್ಯಾಕ ಕಣ್ಣಾಗ ನೀರ್ಯಾಕ"<br />
"ನಮ್ಮಾವ ನಮ್ಮತ್ತೆ ಬ್ಯಾರೆ ಇಡುತಾರಂತೆ"<br />
"ಇಟ್ಟರ ಇಡಲೇಳು ಹೊಲಮನಿ ಕೊಡತೇನು"<br />
"ಹೊಲಮನಿ ಒಯ್ದು ಹೊಳೆ ದಂಡ್ಯಾಗ್ಹಾಕಪ್ಪ "<br />
ಅತ್ತತ್ತ ಹೋಗುತಲೆ ಅವರವ್ವ ಬಂದಳು<br />
"ಎಂದಿಲ್ಲದ ಭಾಗೀರತಿ ಇಂದ್ಯಾಕಳುತಾ ಬಂದೆ?"<br />
"ನಮ್ಮತ್ತೆ ನಮ್ಮಾವ ಬ್ಯಾರೇ ಇಡುತಾರಂತ"<br />
ಇಟ್ಟರ ಇಡಲೇಳು ವಾಲಿಜೋಡು ಕೊಡುತೇನೆ"<br />
"ವಾಲಿಯ ಜೋಡೊಯ್ದು ಒಲಿಯಾಗ ಹಾಕವ್ವ"<br />
ಮುಂದಕತ್ತ ಹೋಗುತಲೆ ಅವರಕ್ಕ ಬಂದಳು<br />
ಅವರಕ್ಕ ಬಂದಾಳು ಭಾಗೀರತಿನ್ನ ಕೇಳ್ಯಾಳು<br />
"ಎಂದಿಲ್ಲದ ಭಾಗೀರತಿ ಇಂದ್ಯಾಕ ಈ ದುಕ್ಕ?"<br />
"ನಮತ್ತೆ ನಮ್ಮಾವ ಬ್ಯಾರೆ ಇಡುತಾರಂತ"<br />
"ಇಟ್ಟರ ಇಡಲೇಳು ಮಕ್ಕಳ ಜೋಡಿಗೆ ಕಳವತೇನ"<br />
ಮಕ್ಕಳಿದ್ದರೇನಕ್ಕ ದುಕ್ಕ ಕಳದಾವೇನು<br />
ಸಣ್ಣ ಸೊಸಿ ಭಾಗೀರತಿ ತವರಮನೆಯ ಬಿಟ್ಟು<br />
ತವರಮನೆಯ ಬಿಟ್ಟು ಗೆಣತಿ ಮನೆಗೆ ನಡೆದಳು,<br />
ತಲೆಬಾಗಿಲಿದಾಗ ಗೆಳತಿನ್ನ ಕಂಡಳು.<br />
"ಎಂದಿಲ್ಲದ ಭಾಗೀರತಿ ಇಂದ್ಯಾಕ ಈ ಅಳುವು?"<br />
ಅಂಜಿ 'ಹೇಳಲೆ ಗೆಳತಿ' ಅಳುಕಿ 'ಹೇಳಲೆ ಗೆಳತಿ'<br />
"ಅಂಜಬ್ಯಾಡ ಗೆಳತಿ ಅಳಕಬ್ಯಾಡ ಗೆಳತಿ"<br />
"ನಮ್ಮತ್ತೆ ನಮ್ಮಾವ ಕೆರೆಗ್ಹಾರ ಕೊಡತಾರಂತ"<br />
"ಕೊಟ್ಟರೆ ಕೊಡಲೇಳು ಇಟ್ಹಾಂಗ ಇರಬೇ„ಕ!"<br />
ಸರ್ರನೆ ಹೋದಳು ಭರ್ರನೆ ಬಂದಳು.
</p>
<p class="text-center">೩</p>
<p class="myquote">
ಬ್ಯಾಳಿಯ ಹಸಮಾಡ್ತ ಬಿಟ್ಟಳು ಕಣ್ಣೀರ<br />
"ಎಂದಿಲ್ಲದೆ ಭಾಗೀರತಿ ಇಂದ್ಯಾಕ„ ಕಣ್ಣೀರು"<br />
ಬ್ಯಾಳ್ಯಾಗಿನ ಹಳ್ಳುಬಂದು ಕಣ್ಣಾಗೆರಚಿದವು ಮಾವ"<br />
ಅಕ್ಕಿಯ ಹಸಮಾಡ್ತ ಉಕ್ಯಾವು ಕಣ್ಣೀರು"<br />
"ಅಕ್ಯಾಗಿನ ಹಳ್ಳೊಂದ ಕಣ್ಣಾಗ ಬಿತ್ತತ್ತಿ"<br />
ಉಕ್ಕುವ ನೀರಾಗ ಅಕ್ಕಿಯ ಸುರುವ್ಯಾರ„<br />
ಸಕ್ಕರಿ ಹಾಲಾಗ ಸ್ಯಾವಿಗೆ ಸುರಿವ್ಯಾರ„<br />
ಹತ್ತು ಕೊಪ್ಪರಿಗೆ ನೀರು ಉಕ್ಕಿ ಮಳ್ಳತಿತ್ತು<br />
"ನಿಂಗವ್ವ ಜಳಕ ಮಾಡ„ ನೀಲವ್ವ ಜಳಕ ಮಾಡ„"<br />
ನಿಂಗವ್ವ "ನಾವೊಲ್ಲೆ" ನೀಲವ್ವ "ನಾವೊಲ್ಲೆ"<br />
"ಗಂಗವ್ವ ಜಳಕ ಮಾಡ„ ಗವರವ್ವ ಜಳಕ ಮಾಡ„"<br />
ಗಂಗವ್ವ "ನಾವೊಲ್ಲೆ" ಗವರವ್ವ "ನಾವೊಲ್ಲೆ"<br />
"ಸಣ್ಣ ಸೊಸಿ ಬಾಗವ್ವ ನೀನರೆ ಜಳಕ ಮಾಡ„"<br />
ಸಣ್ಣ ಸೊಸಿ ಭಾಗೀರತಿ ಜಳಕನ ಮಾಡ್ಯಾಳು<br />
ಜಳಕನ ಮಾಡ್ಯಾಳು ಬಂಗಾರಬುಟ್ಟಿ ತುಂಬ್ಯಾಳು<br />
ಬಂಗಾರಬುಟ್ಟಿ ತುಂಬ್ಯಾಳು ಸಿಂಗಾರಸಿಂಬಿ ಮಾಡ್ಯಾಳು<br />
ಸಿಂಗಾರಸಿಂಬಿ ಮಾಡ್ಯಾಳು ಮುಂದ ಮುಂದ ಹೊಂಟಾಳು<br />
ಮುಂದ ಮುಂದ ಭಾಗೀರತಿ ಹಿದ್ಹಿಂದ ಎಲ್ಲಾರೂ<br />
ಗಂಗಿ ಪೂಜಿ ಮಾಡ್ಯಾ„ರ ಬೆಲಪತ್ರಿ ಏರಿಸ್ಯಾರ„<br />
ಬೆಲಪತ್ರಿ ಏರಿಸ್ಯಾರ ಈಬತ್ತೀ ಧರಿಸ್ಯಾರ„<br />
ಸೀರಿಕುಬಸಾ ಏರಿಸ್ಯಾರ ಹೂವಿನದಂಡಿ ಮುಡಿಸ್ಯಾರ„<br />
ಹೂವಿನದಂಡಿ ಮುಡಿಸ್ಯಾರ ನೇವದಿ ಮಾಡ್ಯಾರ„<br />
ನೇವದಿ ಮಾಡ್ಯಾರು ಎಲ್ಲರು ಉಂಡಾರು<br />
ಎಲ್ಲಾರು ಉಂಡಾರು ಉಳಿದದ್ದು ತುಂಬ್ಯಾರು<br />
ಉಳಿದದ್ದು ತುಂಬ್ಯಾರು ಬಂಗಾರಬುಟ್ಟಿ ಹೊತ್ತಾರು<br />
ಬುಟ್ಟಿ ಹೊತ್ತು ನಡದಾರು ಬಂಗಾರಬುಟ್ಟಿ ಹೊತ್ತಾರು<br />
ಬುಟ್ಟಿ ಹೊತ್ತು ನಡೆದಾರು ಬಂಗಾರಬಟ್ಲ ಮರತರು<br />
"ಗಂಗವ್ವ ನೀ ಹೋಗ! ಗವರವ್ವ ನೀ ಹೋಗ!"<br />
ಗಂಗವ್ವ "ನಾವೊಲ್ಲೆ" ಗವರವ್ವ "ನಾವೊಲ್ಲೆ"<br />
"ನಿಂಗವ್ವ ನೀ ಹೋಗ„ ನೀಲವ್ವ ನೀ ಹೋಗ„"<br />
ನಿಂಗವ್ವ "ನಾವೊಲ್ಲೆ" ನೀಲವ್ವ "ನಾವೊಲ್ಲೆ"<br />
"ಸಣ್ಣಸೊಸಿ ಭಾಗೀರತಿ ನೀ ತರಹೋಗವ್ವ"<br />
ಸಣ್ಣ ಸೊಸಿ ಭಾಗೀರತಿ ಬಿರಿಬಿರಿ ನಡೆದಾಳು<br />
ಬಿರಿಬಿರಿ ಹೋದಾಳು ಬಂಗಾರಬಟ್ಲ ತೊಗೊಂಡಳು<br />
ಒಂದು ಮೆಟ್ಲೇರುದಕ ಪಾದಕ ಬಂದಾಳು ಗಂಗಿ<br />
ಎರಡು ಮೆಟ್ಲೇರುದಕ ಪಾದ ಮುಣಗಿಸ್ಯಾಳು ಗಂಗಿ<br />
ಮೂರು ಮೆಟ್ಲೇರುದಕ ಮೊಣಕಾಲಿಗೆ ಬಂದಳು ಗಂಗಿ<br />
ನಾಕು ಮೆಟ್ಲೇರುದಕ ನಡಮಟ ಬಂದಳು ಗಂಗಿ<br />
ಐದು ಮೆಟ್ಲೇರುದಕ ತುಂಬಿ ಹರದಾಳು ಗಂಗಿ<br />
ಸಣ್ಣ ಸೊಸಿ ಭಾಗೀರತಿ ಕೆರೆಗ್ಹಾರವಾದಳು
</p>
<p class="text-center">೪</p>
<p class="myquote">
ಗಂಡ ಮಾದೇವರಾಯ ದಂಡಿನಾಗೈದಾನು<br />
ದಂಡಿನಾಗೈದಾನು ಕಂಡನು ಕೆಟ್ಟ ಕನಸು<br />
ಸೆಲ್ಯ ಸುಟ್ಟಂಗಾತು ಕೋಲು ಮುರಿದ್ಹಾಂಗಾತು<br />
ಕಟ್ಟಿಸಿದ ಮಾಲೆಲ್ಲ ತಟ್ಟನೆ ಬಿದ್ಹಾಂಗಾತು.<br />
ಗಂಡ ಮಾದೇವರಾಯ ಹತ್ತಿದ ಬತ್ತಲೆಗುದರಿ<br />
ಹತ್ತಿದ ಬತ್ತಲೆಗುದರಿ ಒತ್ತಾರ ಬಂದಾನ ಮನೆಗೆ<br />
ಬಂದ ಮಾದೇವನ ತಂದೆ ತಾಯಿ ನೋಡಿದರು<br />
"ಗಂಗವ್ವ ನೀರ ಕೊಡ„ ಗವರವ್ವ ನೀರ ಕೊಡ„"<br />
"ಗಂಗವ್ವ ನೀರ ಕೊಡುದ್ಯಾಕ? ಗವರವ್ವ ನೀರ ಕೊಡುದ್ಯಾಕ?<br />
ನನ ಮಡದಿ ಭಾಗೀರತಿ ಎಲ್ಲಿಗ್ಹೋಗ್ಯಾಳವ್ವ"<br />
"ನಿನ ಮಡದಿ ಭಾಗೀರತಿ ತವರಿಗೆ ಹೋಗ್ಯಾಳಪ್ಪ"
</p>
<p class="text-center">೫</p>
<p class="myquote">
ಗಂಡ ಮಾದೇವರಾಯ ಹತ್ತಿದ ಬತ್ತಲೆಗುದರಿ<br />
ಹತ್ತಿದ ಬತ್ತಲೆಗುದರಿ ಹೊಂಟಾನತ್ತೆಯ ಮನೆಗೆ<br />
ಬಂದಿರು ಅಳಿಯನ ನೋಡಿ ಅಂದಳು ಅತ್ತೆವ್ವ<br />
"ನಿಂಬೆವ್ವ ನೀರ್ ಕೊಡ„ ನೀಲವ್ವ ನೀರ್ ಕೊಡ„"<br />
"ನಿಂಬೆವ್ವ ನೀರ್ ಕೊಡದ್ಯಾಕ? ನೀಲವ್ವ ನೀರ್ ಕೊಡುದ್ಯಾಕ?<br />
ನನ ಮಡದಿ ಭಾಗೀರತಿ ಎಲ್ಲಿಗ್ಹೋಗ್ಯಾಳತ್ತೀ"<br />
"ನಿನ ಮಡದಿ ಭಾಗೀರತಿ ಗೆಣತಿ ಮನೆಗೆ ಹೋಗ್ಯಾಳಪ್ಪ"<br />
ಗಂಡ ಮಾದೇವರಾಯ ಹತ್ತಿದ ಬತ್ತಲೆಗುದರಿ<br />
ಹತ್ತಿದ ಬತ್ತಲೆಗುದರಿ ಗೆಣತಿ ಮನೆಗೆ ಸ್ವಾರಿ<br />
ಬಂದಿರು ಮಾದೇವನ ಕಂಡಾಳು ಗೆಣತೆವ್ವ<br />
"ಬಾಳವ್ವ ನೀರ್ ಕೊಡ ಬ„ಸವ್ವ ನೀರ್ ಕೊಡ"<br />
"ಬಾಳವ್ವ ನೀರ್ ಕೊಡುದ್ಯಾಕ„? ಬಸವ್ವ ನೀರ್ ಕೊಡುದ್ಯಾಕ?<br />
ನನ ಮಡದಿ ಭಾಗೀರತಿ ಎಲ್ಲಿಗ್ಹೋಗ್ಯಾಳಕ್ಕ"<br />
"ನಿನ್ನ ಮಡದಿ ಭಾಗೀರತಿ ಏನು ಹೇಳಲಿ ಸೂರಿ<br />
ನಿಮ್ಮಪ್ಪ ನಿಮ್ಮವ್ವ ಕೆರಿಗ್ಹಾರ ಕೊಟ್ಟರಂತ„"<br />
ಗಂಡ ಮಾದೇವರಾಯ ಹತ್ತಿದ ಬತ್ತಲೆಗುದರಿ<br />
ಹತ್ತಿದ ಬತ್ತಲೆಗುದರಿ ಹೊಂಟಾನು ಹೌಹಾರಿ;<br />
ಕೆರೆಯ ದಂಡೆಗೆ ಬಂದು ಕಣ್ಣೀರು ಇಟ್ಟಾನು<br />
ಕಣ್ಣೀರು ಇಟ್ಟಾನು ನಿಟ್ಟುಸುರು ಬಿಟ್ಟಾನು;<br />
"ಸಾವಿರ ವರಹ ಕೊಟ್ಟರು ಸಿಗಲಾರದ ಸತಿ ನೀನು<br />
ಸಿಗಲಾರದ ಸತಿ ನೀನು ನನ ಬಿಟ್ಟು ಎಲ್ಲಿ ಹೋದೆ?"<br />
ಮುನ್ನೂರು ವರಹಾ ಕೊಟ್ಟು ಮುತ್ತಿನೋಲೆ ಮಾಡಿಸಿದ್ದೆ<br />
ಮುತ್ತಿನೋಲೆ ಇಟ್ಟುಗೊಳ್ಳೊ ಮುತ್ತೈದೆ ಎಲ್ಲಿಗ್ಹೋದೆ?"<br />
ಇಷ್ಟು ಮಾತಾಡಿ ಮಾದೇವ ಬಿಟ್ಟಾನು ಕಣ್ಣೀರು<br />
ಬಿಟ್ಟನು ಕಣ್ಣೀರ„ ಹಾರೀದ ಕೆರೆ ನೀರಾಗ.
</p>
<p class="text-right"><strong><em>-ಪ್ರೊ| ಚಂದ್ರಶೇಖರ ಕಂಬಾರ</em></strong>ಜನಪದ ಸಾಹಿತ್ಯ ಸಂಗ್ರಹ</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಲ್ಲಿ-ಇಲ್ಲಿ</h1>
<p class="myquote">
ಹಳ್ಳಿಯಲಿ ನೂರೆಕರೆ ಶಾಮರಾಯರಿಗುಂಟು<br />
ಮಗನಿಲ್ಲಿ ಇರುವುದೋ ಪುಟ್ಟ apartment ಉ;<br />
ಮಾವನಿಗೆ ಅಮೆರಿಕದ ಅಳಿಯನಿರುವುದೇ ಠೀವಿ<br />
ಅಳಿಯನಿಗೆ ಗತಿಯೊಂದೇ ಇಲ್ಲಿ ಹಳೆ ಖಿಗಿ ;<br />
ಮೊಮ್ಮಗನ ಹಂಬಲಿಪ ಅಜ್ಜಿಗೆ ಅಲ್ಲಿ ದೇವರು ಕಲ್ಲು<br />
ಸೊಸೆಯಿಲ್ಲಿ ಮರೆತಿಲ್ಲ ಒಂದು ದಿನ pill ಉ;<br />
ಒಬ್ಬಳೇ ಮಗಳೆಂದು ಆದರದಿ ಕಳಿಸುವರು ಸಿಹಿ-ತಿಂಡಿ ಆಸೆಪಟ್ಟು<br />
ಕಂಡೊಡನೆ ಅಳುಕಿಲ್ಲಿ ಹೋಯ್ತಲ್ಲ ಅಯ್ಯೋ diet ಉ;<br />
ಊರೆಲ್ಲ ಬಂಧುಗಳು ಸಾಲಾಗಿ ಬರೆಯುವರು ಎಲ್ಲರದೂ ಒಂದೇ ಧಾಟಿ<br />
ಬಿಡದಲ್ಲ ತಲೆನೋವು ಗಂಡಹೆಂಡಿರಿಗಿಲ್ಲಿ ನೆನೆನೆದು ತೆರಬೇಕಾದ duty ;<br />
ಅದೇತಾನೆ ತಿಳಿಸಿದ್ದ ತಮ್ಮಯ್ಯ ನಾಲ್ಕು ಪುಟ್ಯ ತನ್ನೆಲ್ಲ ತಕಲೀಫು<br />
ಕಳೆದ ವಾರವೇ ಇಲ್ಲಿ ಅಣ್ಣನಿಗೆ ಆಗಿತ್ತು ಮತ್ತೊಮ್ಮೆ Law-off ಉ;<br />
ಇದ್ದ ರಮೆರಿಕದಲ್ಲಿ ಬವಣೆಯೆಂಬುದೇ ಇಲ್ಲ ಎಂಬೊಂದು ಕೋಡು ಬೇರೆ<br />
ಸೋಲು ಗೆಲುವುಗಳೆಲ್ಲ ಕಹಿಸಿಹಿಗಳೆಲ್ಲಾ ಎಲ್ಲೆಡೆಯು ಇರಬಹುದು ತಾನೇ<br />
ಬರೆದವರು:<br />
ಅಲ್ಲೂ ಇಲ್ಲದ ಇಲ್ಲೂ ಅಲ್ಲದ<br />
</p>
<p class="text-right"><strong><em>_ಶ್ರೀಮತಿ ಲತಾಸಾಯಿನಾಥ್</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ತಡಕಾಟ</h1>
<p class="myquote">
ಎಲ್ಲಿ? ಏನು? ಹೇಗೆ? ಯಾಕೆ? ಗಳಲ್ಲಿ<br />
ಚುರು ಚುರಾಗಿ<br />
ಅಣುವಾಗಿ ಕಣವಾಗಿ ಕರಗಿ<br />
ಕವಲು ದಾರಿಗಳಲ್ಲಿ<br />
ಕಳ್ಳ ಹೆಜ್ಜೆಗಳನಳಸಿ<br />
ತಲೆ ಕೆಳಕಾಗಿ ನಿಂತು<br />
ಯಾರೋ ಸುರಿದ ಬಾಳಿನ<br />
ಕಲಗಚ್ಚನ್ನು ಹಲ್ಕಿರಿದು<br />
ಬಾಯಗಲಿಸಿ ಕುಡಿದರೂ<br />
ಕಾಲನ ಕೋಳಿ ಹೆಜ್ಜೆಗಳು<br />
ತಿಪ್ಪೆಯನ್ನೆಲ್ಲ ಕೆದಕಿ ಬೆದಕಿ<br />
ಕಾಳು ಹೆಕ್ಕಿ ತಿಂದಾಗ<br />
ಸಂಜೆ ಸತ್ತ ಕಣ್ಣಲ್ಲಿ<br />
ನೋವಿನ ನಗೆ ತುಂಬಿ<br />
ಹರಿದ ಬೆತ್ತಲೆ ಬಾಳಲ್ಲೇ<br />
ಏನೋ ಏನೋ ಹುಡುಕಾಟ<br />
ಏಕೆ? ಏಕೆ? ಈ ತಡಕಾಟ?
</p>
<p class="text-right"><strong><em>-ವಾಣಿ ರಾವ್</em></strong>(ಬ್ಯಾಟನ್ ರೂಜ್, ಲೂಸಿಯಾನ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಶಿಶಿರ ಬಯಲು</h1>
<p class="myquote">
ಒಂದರಿಂದೊಂದು ಎಷ್ಟು ದೂರ<br />
ಈ ಮರಗಳು ಅಂತಾ<br />
ಶಿಶಿರನಾಗಮನಕ್ಕೆ ಕಾದು<br />
ಬೆತ್ತಲಾಗಿ ನಿಂತಿದ್ದಾಗ ಅರಿವಾಯಿತು.<br />
ವಸಂತದಲ್ಲಿ ಮತ್ತೆ ಚಿಗುರಿ<br />
ಮೈ ತುಂಬಿ ಪುನಃ<br />
ನಿಜವನ್ನು ಮರೆಮಾಚುತ್ತ, ಒಂದಕ್ಕೊಂದು ಹೊಸೆದು<br />
"ತಾವು ಒಂದೇ"<br />
ಅಂತಾ ಕಚುಗುಳಿಯಿಡುತ್ತವೆ...<br />
ಪುನಃ ಶಿಶಿರ ಬರುವ ತನಕ.
</p>
<p class="text-right"><strong><em>-ಭಾರತಿ</em></strong>(ಟೆಕ್ಸಾಸ್)"</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಭೂತ ಭೂಗತವಲ್ಲ</h1>
<p class="myquote">
ಶತಾಯುಷ್ಯಂ ಭವತಿ<br />
ಶತಾಯುಷ್ಮನ್ ಭವ.......<br />
ಹರಕೆ ಹೆಚ್ಚಳದಲ್ಲಿ<br />
ಹಳತಾಗಿ ನಿಂತ ಮನೆ<br />
ಕೈಬೀಸಿ ಕರೆದಾಗ<br />
ಹುದುಗಿಟ್ಟ ನೆನಪುಗಳ<br />
ಇರುಳು ಬಾವಲಿ ಬಿಚ್ಚಿ<br />
ಕಪ್ಪು ರೆಕ್ಕೆಯ ಹರಡಿ<br />
ಸದ್ದು ಮಾಡದೆ ಹಾರಿ<br />
ಸುರುಳಿ ಸುತ್ತುತ ಬಂದು<br />
ಜೋತು ಬಿದ್ದಿಹ ಜಂತೆ.<br />
ಲಂಗಪಾವುಡ ಸೆರಗು<br />
ತಂಟೆ ತುಂಟಾಟಗಳಲ್ಲಿ<br />
ಹರಯ ತುಂಬುತ ಬಳುಕಿ<br />
ತಿರುಗಣೆಯ ಮಡುವಿನಲಿ<br />
ತಿರಿತಿರುಚಿ ತಿರುಗಿಸಿತು,<br />
ಅಜ್ಜಿ ಅಂದದ್ದುಂಟು<br />
ಅಮ್ಮ ತಿಳಿಸಿದ್ದುಂಟು<br />
'ಗರತಿಯಾಗುತ ಬಾಳು<br />
ನೂರು ಮಕ್ಕಳ ಹಡೆದು<br />
ಕುಲದ ಹೆಸರನು ಬೆಳೆಸು'<br />
ಕಟ್ಟು ಕೋಟಲೆ ನೂರು<br />
ಅಬಲೆ ಬಾಳದು ಚೂರು<br />
ಒಂಟಿ ಹೆಣ್ಣಿನ ಬದುಕು<br />
ಚಿಂದಿಹರುಕಿನ ತುಣುಕು<br />
ಚೀನಿ ಹೆಣ್ಣಿನ ಕಾಲು<br />
ಒದೆಯಲಾರವು ನೋಡು!<br />
ಉಳಿಯಲಾರದ ಹೆಸರು<br />
ಉಳಿಸಬಾರದ ಹೆಸರು<br />
ಹಠದ ಹೆಣ್ಣಿನ ಜೀವ<br />
ಹರಕೆ ಒಗೆದದ್ದುಂಟು.<br />
ಹುಟ್ಟು ಸಾವಿನ ನಡುವೆ<br />
ಅಡಗಿ ಕುಳಿತಿದೆ ಎಂದು<br />
ಬಾಲ್ಯ ಯೌವನ ಮುಪ್ಪು<br />
ಒಪ್ಪು ತಪ್ಪಿನ ಕೊಪ್ಪು<br />
ತಿವಿದು ತಡಕಾಡಿರಲು<br />
ಕಣ್ಣಲಿಣುಕಿತು ಒಂದು<br />
ತೇವದಮೃತ ಬಿಂದು.<br />
ಹಾಡು ಹಸೆಗಳ ಮರೆತು<br />
ಅಡುಗೆ ಬೆಡಗನು ತೊರೆದು<br />
ದೂರ ಕಾವಣದಲ್ಲಿ<br />
ಹೊಸತು ಬದುಕನು ಹುಡುಕಿ<br />
ಮರಳಿ ಮರುಗಿದ್ದೇಕೆ<br />
ಹಸುಳೆ ಹಸೆಮಣೆ ನೆನೆದು?!<br />
ಓಡಿ ಹೋದವರೆಷ್ಟು<br />
ಕೂಡಿ ಕಳೆದವರೆಷ್ಟು<br />
ಸದ್ದು ಗದ್ದಲ ವೆದ್ದು<br />
ಶುದ್ಧಿ ಪಡೆದವರೆಷ್ಟು<br />
ಶುದ್ಧ ನಂಬಿಕೆ ಸತ್ತು<br />
ಮುಳ್ಳು ಬಂಡೆಗಳಿಡಿದು<br />
ಮುಚ್ಚಿ ಮರೆತರೆ ಹಾದಿ<br />
ಎಂದೋ ಹೇಗೋ ಏನೋ<br />
ಮುಳ್ಳಕಂಟಿಯ ಸವರಿ<br />
ಬಂಡೆ ಬಾಗಿಲು ಒಡೆದು<br />
ಒಂಟಿ ಪ್ರಣತಿಯ ಹಚ್ಚಿ<br />
ಹೊಕ್ಕು ಕಂಡಿರೆ ಬೆಚ್ಚಿ<br />
ಕೇಳಿ ಬಂದದ್ದೇನು<br />
ನೂರು ಹರಕೆಯ ಸೊಲ್ಲು<br />
ನೂರು ನೆನಪುಗಳೆಡೆಯ<br />
ಊರಿ ನಿಂತಿರೆ ಕಾಲು<br />
ಒಳಗೆ ಸರಿದದ್ದೇನು<br />
ಹಾವೋ ಚೇಳೋ ಏನೋ<br />
ಭೂತ ಭೂಗತವಲ್ಲ<br />
ನೆನಪಿನಭ್ಯಾಗತನು!
</p>
<p class="text-right"><strong><em>_ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ತಿಮ್ಮ - ಮಲ್ಲಿ</h1>
<p class="text-center">(ಮಕ್ಕಳ ಪದ)<br />
ಇಲ್ಲಿಯ ಶಾಲೆಯ ಮಕ್ಕಳು ಹಾಡಿಕೊಳ್ಳುವ ಆಟದ ಪದ ಒಂದಿದೆ. ಹುಡುಗ-ಹುಡುಗಿ ಕೈ ತಟ್ಟಿ ಕುಣಿಯುತ್ತ ಪ್ರಶ್ನೆ-ಉತ್ತರ ಹಾಡುವಂಥದ್ದು, ಅದರ ಮೊದಲ ನಾಲ್ಕು ಪಂಕ್ತಿಗಳು ಇಂಗ್ಲಿಷಿನಲ್ಲಿ ಹೀಗಿವೆ;
<p>
There's a hole in the bucket,<br />
dear Liza, dear Liza,<br />
There's a hole in the bucket,<br />
dear Liza, a hole .<br />
Then fix it, dear Henry, dear Henry,<br />
dear Henry,<br />
Then fix it, dear Henry, dear Henry,<br />
then fix it...."
</p>
-ಇದನ್ನು ಅನುಸರಿಸಿ ಬರೆದ ಪದ.....<br />
'ಒಂದ್ ತೂತೈತೆ ಕೊಡದಾಗೆ ಎಲೆಮಲ್ಲಿ ಎಲೆಮಲ್ಲಿ'<br />
'ಮುಚ್ಚದನ ಅಂಗಿದ್ರೆ ಎಲೆತಿಮ್ಮ ಎಲೆತಿಮ್ಮ'<br />
'ಯಾತ್ರಾಗೇ ಮುಚ್ಲದನ ನನಮಲ್ಲಿ ಎಲೆಮಲ್ಲಿ'<br />
'ಬಿದಿರ್ಕಡ್ಡೀಲದ ಮುಚ್ಚು ನನತಿಮ್ಮ ನನತಿಮ್ಮ'<br />
'ಆಳ್ಕಡ್ಡೀ ಮಾರುದ್ದ ಬಲೆ ಉದ್ದ ನನಮಲ್ಲಿ ನನಮಲ್ಲಿ'<br />
'ಕತ್ತರ್‍ಸು ಕಡ್ಡೀಯ ಎಲೆತಿಮ್ಮ ನನತಿಮ್ಮ'<br />
'ಯಾತ್ರಾಗೇ ಕುಯ್ಲದನ ಎಲೆಮಲ್ಲಿ ನನಮಲ್ಲಿ'<br />
'ಕೊಡ್ಲೀನಾಗ್ ಕತ್ತರ್‍ಸು ನನತಿಮ್ಮ ಮಂಕುತಿಮ್ಮ'<br />
'ಆಳ್‍ಕೊಡ್ಲಿ ಬಲೆಮೊಂಡ ನನಮಲ್ಲಿ ಜಾಣೆಮಲ್ಲಿ'<br />
'ಉಜ್ಜಂಗಾರ್ ಕೊಡ್ಲೀಯ ನನತಿಮ್ಮ ನನತಿಮ್ಮ'<br />
'ಯಾತ್ರಾಗೇ ಉಜ್ಲದನ ನನಮಲ್ಲಿ ಜಾಣೆಮಲ್ಲಿ'<br />
'ಐತಲ್ಲ ಸಾಣೆಕಲ್ಲು ಮಂಕುತಿಮ್ಮ ಮಂಕುತಿಮ್ಮ'<br />
'ಕಲ್‍ಪೂರಾ ಒಣಗೈತೆ ನನಮಲ್ಲಿ ನನಮಲ್ಲಿ'<br />
'ಒದ್ದೆ ಮಾಡಂಗಿದ್ರೆ ನನತಿಮ್ಮ ನನತಿಮ್ಮ'<br />
'ಯಾತ್ರಾಗೆ ಒದ್ದೆಮಾಡ್ಲಿ ನನಮಲ್ಲಿ ಜಾಣೆಮಲ್ಲಿ'<br />
'ನೀರಲ್ದೆ ಇನ್ಯಾತ್ರಲ್ ಮಂಕುತಿಮ್ಮ ಮಂಕುತಿಮ್ಮ'<br />
'ಯಾತ್ರಾಗೇ ನೀರ್ ತರಲಿ ನನಮಲ್ಲಿ ಜಾಣೆಮಲ್ಲಿ'<br />
'ಕೊಡದಾಗೋ ಮಂಕಣ್ಣ... ನನತಿಮ್ಮ ಮಂಕುತಿಮ್ಮ'<br />
'ಒಂದ್ ತೂತೈತೆ ಕೊಡದಾಗೆ...'
</p>
<p class="text-right"><strong><em>-ಡಾ. ಎಚ್.ಕೆ. ಚಂದ್ರಶೇಖರ್</em></strong>(ಜಮೈಕಾ ಎಸ್ಟೇಟ್ಸ್, ನ್ಯೂಯಾರ್ಕ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹೂವು ಹೆಣ್ಣು ತಾರೆ</h1>
<p class="myquote">
ನಾವು ಹೂವಿನ ಬಗ್ಗೆ<br />
ನಾವು ಹೆಣ್ಣಿನ ಬಗ್ಗೆ<br />
ನಾವು ತಾರೆಯ ಬಗ್ಗೆ<br />
ಹಾಡುವುದು ಬೇಡ--<br />
ಅಂತ, ಗೆಳೆಯ,<br />
ನಾವು ಹೇಳುವುದು ಬೇಡ.<br />
ನೆಲದ ಬಸಿರಿನ ಬಿಸಿಗೆ<br />
ಬಿರಿತು, ಒಡಲನೆ ಸೀಳಿ<br />
ಹೊರಬಂದ ಜೀವರಸ<br />
ಟೊಂಗೆ ಟೊಂಗೆ ತುದಿಗೆ<br />
ಕಾರಂಜಿಯಾಗಿ ಅರಳುವ ಹೂವು<br />
ಕಾಯಾಗಿ ಹಣ್ಣಾಗಿ ಮತ್ತೆ ಬೀಜವಾಗಿ<br />
ನೂರು ಹೂವಿಗೆ ಉಸಿರು ಕೊಡುವ ಹೂವು.<br />
ಒಡಲ ನೆತ್ತರವನ್ನು ಕಣ್ಣಲ್ಲಿ ಚಿಮುಕಿಸಿ<br />
ಹೀಗೇ ಬದುಕಬೇಕು ನಾವು - ನೀವು.<br />
ಅದಕ್ಕೇ, ಗೆಳೆಯ,<br />
ನಾವು ಹೂವಿನ ಬಗ್ಗೆ ಹಾಡುವುದು ಬೇಡ<br />
ಅಂತ ಹೇಳುವುದು ಬೇಡ.<br />
ನೂರು ಪೀಳಿಗೆಗಳಿಗೆ<br />
ಹಾದಿ ತಾನೇ ಆಗಿ,<br />
ಗಂಡು ಕಾಲಿನ ಕೆಳಗೆ<br />
ಸಿಕ್ಕು ಹೆಣವಾದರೂ<br />
ಜೀವನದಿಯಾಗಿ ಹರಿದವಳು ಹೆಣ್ಣು.<br />
ಅಡಿಯಲ್ಲೊ ಮುಡಿಯಲ್ಲೊ<br />
ಮೆರೆದು ಮಣ್ಣಿಗೆ ಉದುರಿ ಮಣ್ಣಾದರೂ<br />
ನೂರು ಹೂವಿಗೆ ಬೀಜವಾದವಳು ಹೆಣ್ಣು,<br />
ನಮ್ಮ ಹಾಡಿಗೆ ಮೂಡಿಸುವಳು ಕಣ್ಣು.<br />
ಅದಕ್ಕೇ, ಗೆಳೆಯ,<br />
ನಾವು ಹೆಣ್ಣಿನ ಬಗ್ಗೆ ಹಾಡುವುದು ಬೇಡ<br />
ಅಂತ ಹೇಳುವುದು ಬೇಡ.<br />
ಬದುಕ ಮುತ್ತಿವೆ ಸುತ್ತ<br />
ಸಾವಿರದ ತಾರೆ.<br />
ಚಿಮಿಕಿಸಿವೆ ಎಲ್ಲೆಲ್ಲು<br />
ಜೀವಧಾರೆ,<br />
ನಮ್ಮ ಒಳಗಿನ ಇರುಳು<br />
ಕಳಕೊಂಡು, ಹೊಲಸು ತೊಳಕೊಂಡು<br />
ಬೆಳಕಿನ ಬೀಜವಾಗಿ ನಾನು - ನೀನು<br />
ಬದುಕಿದರೆ ಅರಳದೇ ಇಡಿಯ ಬಾನು?<br />
ನಮಗೆ ಬೆಳಕಿನ ಹಸಿವು ಬೇಡವೇನು?<br />
ಅದಕ್ಕೇ, ಗೆಳೆಯ,<br />
ನಾವು ತಾರೆಯ ಬಗ್ಗೆ ಹಾಡುವುದು ಬೇಡ<br />
ಅಂತ ಹೇಳುವುದು ಬೇಡ.<br />
ಹೂವು ಹೆಣ್ಣಾಗಿ<br />
ಹೆಣ್ಣು ತಾರೆಯಾಗಿ<br />
ತಾರೆ ಹೂವಾಗಿ--<br />
ಮೆರೆವಂಥ ಚೆಲುವ ನಾಡು<br />
ನಮ್ಮ ಹಾಡಿಗೆ ಕನಸಾಗಿ ಕಾಡದೇ ಹೋದರೆ,<br />
ಗೆಳೆಯ,<br />
ಅದು ಎಂಥ ಹಾಡು?<br />
ಅದು ಎಂಥ ಪಾಡು?<br />
</p>
<p class="text-right"><strong><em>-ಚಂದ್ರಶೇಖರ ಪಾಟೀಲ.</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಇಂದು</h1>
<p class="myquote">
ಈ ದಿನವ ನೋಡು!<br />
ಇದೆ ಜೀವನ, ಇದೆ ಜೀವನದ ಜೀವ!<br />
ನಿನ್ನೆ - ಚೆಲ್ಲಿದ ಹಾಲು;<br />
ನಾಳೆ - ಕಾಣದ ಜಾಳು;<br />
"ಇಂದು" - ಸುಂದರ ಸತ್ಯ<br />
ಸುಮಧುರ ನಿತ್ಯ!<br />
ಹಿಂದಿರುಗಿ ನೋಡದಿರು<br />
ಜೀವನದ ಹಾದಿಯಲಿ-<br />
ಆಗಿದ್ದು ಆಗಿಹೋಯ್ತು!<br />
ನೊಂದು, ನಲುಗದಿರು<br />
ನೆನೆ ನೆನೆದು ನೆನ್ನೆಯನು;<br />
ಅಳಿಸ ಲಾರೆಯೋ ನೀನು<br />
ಮೆಟ್ಟಿರುವ ಹಾದಿಯನು.<br />
ನಾಳೆ ಏನಾಗುವುದೋ<br />
ದೇವನೊಬ್ಬನೇ ಬಲ್ಲ;<br />
ಆಗುವುದು ಏನೋ ಎಂತೋ<br />
ಹೆದರಿ, ಬೆದರದಿರು<br />
ಕಲ್ಪಿಸುತ ನಾಳೆಯನು;<br />
ಈಜಲಾರೆಯೋ ನೀನು<br />
ಕಾಣದಿಹ ಕಾಲುವೆಯನು.<br />
ಈ ದಿನವ ನೋಡು!<br />
ಇದೆ ಜೀವನ ಇದೆ ಜೀವನದ ಜೀವ!<br />
*ಇಂದು* - ಇಲ್ಲಿದೆ ನೋಡು;<br />
ಸವಿ ನೀನು ಪ್ರತಿ ನಿಮಿಷ;<br />
ಆಗಸವೇ ನಿನಗೆ ಮಿತಿ!<br />
ಪ್ರಕೃತಿ ಮಾತೆಯ ಮಡಿಲು,<br />
ಸ್ನೇಹ ಪ್ರೇಮದ ಕಡಲು,<br />
"ಇಂದು"- 'ಜೀವನದ ಜೀವ'<br />
ಕೃತಜ್ಞಳು ನಾನಿದಕೆ ದೇವ.
</p>
<p class="text-right"><strong><em>_ಚಂಚಲಾ ದಾಸ್,</em></strong>(ಹರ್‍ಕ್ಯುಲಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕಲಕಿದ ನೀರು</h1>
<p class="myquote">
ಸುಡುವ ಸೂರ್ಯನು ಪಡುವಣದಿ ರಕ್ತ ಕಾರುತಲಿದ್ದ.<br />
ದಾಸವಾಳದ ಕಂಟಿ ಹುಬ್ಬು ಹಾರಿಸುತಲಿತ್ತು.<br />
ಕೊಳದ ನೀರು ಮಾತ್ರ ನಿರ್ಲಿಪ್ತವಾಗಿತ್ತು.<br />
ದಡದ ಬಂಡೆಗಲ್ಲಿನ ಮೇಲೆ<br />
ಏಕಾಂಗಿಯಾಗಿ<br />
ರುದ್ರ ಮೌನದಲಿ ನಾನಿದ್ದೆ.<br />
ವಿಮಾನದ ಶಬ್ದ ದೂರದಿಂದ ಕೇಳಿ ಬರುತ್ತಿತ್ತು.<br />
ಅದರಲ್ಲೆ,<br />
ಹಾಳುಬಿದ್ದ ಪಟ್ಟಣದ ಬೀದಿ ನಾಯಿಗಳ ಕೂಗು,<br />
ಕತ್ತಲೆಯ ಚಳಿಭಾವ,<br />
ಮಧ್ಯಪ್ರಾಚ್ಯದ ನೆಲಬಿರಿವ ಆಘಾತದ ಅಲೆಗಳು,<br />
ಸತ್ತ ವಿಯಟ್ ತಾಯಂದಿರ ಬಸಿರಿನುಸುರು<br />
ದಿಕ್ಕೇಡಿಗಳ ತಾಯ್ನೆಲದ ನೆನಪಿನಳು,<br />
ಪೆಣತಿನಿಗಳ ಚೀತ್ಕಾರ,<br />
ಅಫಘನರ ಆಕ್ರೋಶ,<br />
ಹೈಟಿ ಫಿಲಿಫಿನರ ಹಸಿ ಜಯಕಾರ<br />
ಎಲ್ಲವನ್ನೂ ಬಗೆಯುತಲಿದ್ದೆ.<br />
ಹಾಳು ವಿಮಾನಗಳು ಹಾರುತ್ತಲೇ ಉರುಳಿ ಬೀಳುತ್ತವೆ.<br />
ಶಾಂತಿಯ ಕನಸಿನಾಸೆಗೆ ಕತ್ತಿಯಾಟ, ಶಸ್ತ್ರಗಳ ಮಾರಾಟ.<br />
ಯಾರದೋ ಔದಾರ್ಯದಲಿ ಬದುಕಿರುವ ರಾಷ್ಟ್ರಗಳಿಗೆ<br />
ದುರಭಿಮಾನದ ರಕ್ತರುಚಿ.<br />
ಸೌಭದ್ರ್ಯ ಭಾವದ ಬೇರಿನಲಿ ಹುಳಗಳಾಟ.<br />
ದಂಡನೀತಿಯ ಪಡುವ ಮೂಡಣ ಪುಂಡರು<br />
ಬೃಹತ್ ಶಕ್ತಿಗಳೆಂಬ ಒಣ ಭಾವದಲಿ<br />
ಮೆಯ್ಯ ಸೊಕ್ಕಿಗೆ ಮನವ ಬಲಿ ಕೊಡುವ ಧೀರರು.<br />
ಸಂಕೀರ್ಣ ಮನಸ್ಸಿನ ಪ್ರೇರಣೆ ಪ್ರವೃತ್ತಿಗಳು<br />
ವಿದೇಶ ನೀತಿಯ ರೂಪಕಗಳು.<br />
ಹುಂಜಗಳ ಕಾಲಿಗೆ ಕತ್ತಿ.<br />
ಮೂರನೆಯ ಕೈಗೆ ದೊಣ್ಣೆ,<br />
ಕೋಳಿಯಾಟದ ಕೊನೆಗೆ ರಕ್ತದೋಕುಳಿಯಾಟ,<br />
ಮನೋಭೂತಕ್ಕೆ ಮೂರನೆಯ ತಲೆ ಬಲಿ.<br />
ಮೇಲಿನಿಂದ ಹುಡುಗಿಯೊಂದು ಕಲ್ಲೆಸೆದಳೆಂದು ಕಾಣುತ್ತದೆ-<br />
ನೀರು ಸಿಡಿಯಿತು;<br />
ಕಲಕಿದ ನೀರಿನಲ್ಲಿ ನನ್ನ ಮುಖ ವಿಕಾರವಾಗಿ ಕಾಣುತ್ತಿತ್ತು.
</p>
<p class="text-right"><strong><em>-ವಿಶ್ವೇಶ್ವರ ದೀಕ್ಷಿತ</em></strong>(ಎಲ್ ಮಾಂಟೆ, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಬರಲಿ ಅಮೆರಿಕನ್ನಡ !</h1>
<p class="myquote">
"ಯುಗ-ಯುಗಾದಿ ಕಳೆದರೂ ಬರಲಿ ಅಮೆರಿಕನ್ನಡ!<br />
ಕನ್ನಡಿಗರ ಮನೆಮನೆಗೂ ತರಲಿ ನುಡಿಯ ಸೌರಭ!!<br />
ಇರಲಿ ಬೆಳಸಿ ಅಭಿಮಾನ ಕನ್ನಡಿಗರ ಮನ-ಮನದಲಿ!"<br />
ಸಂಭ್ರಮದಿ ಎದುರು ನೋಡುವೆ ಆ ನಿನ್ನ ಬರವನು<br />
ಸಾಹಿತ್ಯ ರಸಿಕರಿಗಂತು ನೀನೊಂದು ರಸದೌತಣ!<br />
ಬಗೆಬಗೆಯ ಬರಹಗಳ ಕಡಲು<br />
ಕತೆ ಕವನ ಕಾದಂಬರಿಯಲಿ ಮಿಂದು ಆನಂದಿಸುವೆ, ಬಾ<br />
ಬಾ ಎನ್ನ ಮನೆಗೆ ತಡ ಮಡದೆ.<br />
ತಡ ಮಾಡದೆ ಬಾ ಮನೆಗೆ ಕಾಯುತಲಿರುವರು ಎಲ್ಲಾ.<br />
ಎದುರು ನೋಡುವೆ ನಿನ್ನ ಬರವನ್ನು ಭಾರತದ ಪತ್ರದಂತೆ.<br />
ಕೊಂಡೊಯ್ಯುವೆ ನೀ ಒಡನೆ ಭಾರತಕೆ. ನಿನ್ನ ಓದುತ್ತಿರಲು<br />
ಮರೆಯುವೆನು ನಿನ್ನೊಡನೆ ಈ ಜೀವನದ ಜಂಜಾಟ.<br />
ಜಾರುತಿರುವ ಕನ್ನಡಕೆ ಇಲ್ಲಿ ಜರಿಯ ಲಂಗವ ತೊಡಿಸಿ<br />
ಮೆರಸುತಿರುವೆ;<br />
ಮರೆಯುತಿರುವ ಅಮೆರಿಕನ್ನಡಿಗರಿಗೆ ಕನ್ನಡದ ನೆನಪುಳಿಸಿ<br />
ನಿಲಿಸುತಿರುವೆ;<br />
ಕಲಿಸುತಿರುವೆ ಕಂದಮ್ಮಗಳಿಗೂ ಸವಿಗನ್ನಡದ ಪಾಠ ಬಳಸಿ<br />
ಒಲಿಸುತಿರುವೆ-<br />
ಸ್ಫೂರ್ತಿದಾಯಕವಾಗಿ ಇರುವೆ ನಮ್ಮೆಲ್ಲರಿಗೆ!<br />
ನೀ ಬರುವ ರೀತಿ ನಮಗೆಲ್ಲಾ ಬಲು ಪ್ರೀತಿ;<br />
ನೀ ಬಂದೆಯಾ, ಬಾ ಆದಿ-ಶಂಕರನಂತೆ!<br />
ಎತ್ತಿ ಹಿಡಿದೆ ಕನ್ನಡದ ಪತಾಕೆಯನ್ನು ಮತ್ತೆ ಬೀಳದಂತೆ!<br />
ನೀ ನೆಡುತ್ತಿರುವೆ ಕನ್ನಡದ ಸಸಿಯನ್ನು ಅಮೆರಿಕದ ಮೂಲೆಮೂಲೆಯಲ್ಲೂ;<br />
ವೃಕ್ಷವಾಗಿ ತಂಪ ನೀಡಲಿ ಕನ್ನಡದ ಕುಲಕೋಟಿಗೆ!<br />
ಕನ್ನಡ ಬಾಳಲಿ, ಕನ್ನಡ ಬೆಳಗಲಿ, ಕನ್ನಡ ಕುಣಿದಾಡಲಿ ಎಲ್ಲೆಲ್ಲೂ,<br />
ಎಂದೆಂದಿಗೂ ಚಿರಋಣಿಗಳು ಈ ನಿನ್ನ ಸಾಹಸಕ್ಕೆ.<br />
"ಯುಗ-ಯುಗಾದಿ ಕಳೆದರೂ ಬರಲಿ ಅಮೆರಿಕನ್ನಡ!<br />
ಕನ್ನಡಿಗರ ಮನೆಮನೆಗೂ ತರಲಿ ನುಡಿಯ ಸೌರಭ!!"
</p>
<p class="text-right"><strong><em>-ಅನಸೂಯಾ ರಾವ್</em></strong>(ರಿಡ್ಲೆ ಪಾರ್ಕ್, ಪೆನ್ಸಿಲ್ವೇನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಾಸ್ತಿಕ</h1>
<p class="myquote">
ಗಸಿಗಟ್ಟಿದ ಧೂರ್ತ ಕತ್ತಲೆ<br />
ಸ್ಖಲಿಸುವ ಖಿನ್ನ ಚಿಂತೆಗಳು<br />
ಸಿಡಿ ಜೋಳದಂತೆ ಫಟಿಸುತ್ತ<br />
ಕಾಡುತ್ತವೆ.<br />
ಮನದಾಳದಲ್ಲಿ, ಗುಂಡಿಗೆಯ<br />
ಮೂಲೆ-ಮೂಲೆಗಳಲ್ಲಿ<br />
ದುಮ-ದುಮ ಕುಣಿಯುತ್ತವೆ.<br />
ಕರುಳಿನುದ್ದಕ್ಕೂ ಕಿತ್ತರೂ ಬದಲಾರದಂಥ<br />
ಕಪ್ಪು ಶಾಯಿ ಬಳಿದಂತೆ<br />
ಗ್ರಹಣ ಹಿಡಿದಂತೆ<br />
ಹೆಪ್ಪುಗಟ್ಟಿದ ಚಿಂತೆಗಳು-<br />
ನರ ನರಗಳನ್ನೆಲ್ಲಾ ಕೀಳುತ್ತವೆ.<br />
ಮೆದುಳಿನ ಜೀವಕರಣಗಳ<br />
ಸೀಳಿ<br />
ಏಡಿಗಂತಿಯಂತೆ ಹರಡಿ<br />
ಆಮ್ಲಜನಕಕ್ಕೆ ಕಾತರಿಸುವ<br />
ಪರದಾಡುವ<br />
ರಕ್ತಹೀನ ರೋಗಿಯಂತೆ<br />
ಬದುಕಿನ ಉಸಿರಿಗಾಗಿ<br />
ಚಡಪಡಿಸುವಂತೆ ಮಾಡುತ್ತವೆ.<br />
ಇಷ್ಟು ದಿನ-<br />
ಕಾಮು, ಕಾಫ್ಕ, ಸಾತ್ರ್ರೆ<br />
ಇವರ ನಾಮ ಜಪಿಸುತ್ತ<br />
ಮನದ ಕಡಿವಾಣಗಳ<br />
ಕಿತ್ತೊಗೆದು<br />
ಬದುಕಿಗೆ ಅರ್ಥವಿಲ್ಲ<br />
ಆಕಾರವಿಲ್ಲ<br />
ತಳವಿಲ್ಲ<br />
ಎಂದು ಗೊಂದಲಿಸಿದವನ<br />
ನಿರ್ವೀರ್ಯ ಮನದಲ್ಲಿ<br />
ಬದುಕಿಗೆ ರೂಪುಕೊಡುವ ಆಸೆ<br />
'ದೇವರನಾಮ' ಜಪಿಸುವ ಬಯಕೆ.
</p>
<p class="text-right"><strong><em>-ಕೆ. ಎನ್ ಮೂರ್ತಿ</em></strong>(ಗೋಲ್ಡ್‍ಸ್ ಬರೋ, ನಾರ್ತ್ ಕೆರೊಲಿನಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹೆಣ್ಣಾಗಿ ಉಳಿಯುತ್ತೇನೆ</h1>
<p class="myquote">
ಮಕ್ಕಳಿಲ್ಲದವರ ಮನೆಯಲ್ಲಿ ಹಕ್ಕಿಗೊಂದು ಸ್ನಾನದ ತೊಟ್ಟಿ<br />
ಬೆಕ್ಕಿಗೂ ಒಂದು ನೀರಿನ ತಟ್ಟೆ<br />
ಅಕ್ಕರೆಯು ಉಕ್ಕಿದರೆ ಬಗಲಲ್ಲಿ ಕುನ್ನಿಮರಿ<br />
ಒಳಗೆ ಗೋಡೆಗಳಲ್ಲಿ ಸ್ಯಾಲ್ವಡೋರ್ ಡಾಲೀ, ವ್ಯಾಸರೀಲಿ<br />
ಗೂಡುಮಾಡುಗಳಲ್ಲಿ ಸಾರ್‍ರ್ತ್, ಷೇಕ್ಸ್‍ಪಿಯರ್ , ಷಾ<br />
ರನ್ನ ಜನ್ನರೂ ಸೇರಿ ಮೆದುಳೊಳಗೆ ಗಲಿಬಿಲಿ, ಸೊಕ್ಕಿನ ಕಚಗುಳಿ<br />
ಧೂಳು ಕಸವಿಲ್ಲ, ಗೋಡೆ ಕಪಾಟಿನಲ್ಲೆಲ್ಲ<br />
ಇಟ್ಟದ್ದು ಅಲುಗುವುದೇ ಇಲ್ಲ!<br />
ಸ್ನಾನದ ಕೊಠಡಿಯ ಥಳಥಳದಲ್ಲಿ ಕನ್ನಡಿಗೂ ನಾಚಿಕೆ<br />
ಸಿಂಕು, ಕೆಮ್ಮೋಡಗಳು ಒದ್ದೆ ಆದಾವೆ, ಛೀ ಹೇಸಿಗೆ!<br />
ಮೂಲೆ ಮೂಲೆಗೂ ಹೂದಾನಿ, ಹೊಸಹೂವು, ಹಸುರು;<br />
ಹೆಸರು ಕೇಳಿದ್ದಿಲ್ಲ, ಕೇಳಿದ್ದರೂ ನೆನಪಿನಲ್ಲುಳಿಯುವುದಲ್ಲ<br />
ಅಚ್ಚುಕಟ್ಟಿನ ಬದುಕು<br />
ಕರುಬುವರ ಕಣ್ಣಲ್ಲಿ ಒತ್ತು ಉಸುಕು.<br />
....ನಾನು, ನನ್ನ ಕಣ್ಣಿನ ಗೊಂಬೆ<br />
ಚೆಲುವು ಚಕ್ಕಂದವಾಡಿ, ನಕ್ಕು ನಗಿಸಿ ನಲಿದು<br />
ಇಂದ್ರಭೋಗವ ಉಂಡು, ಸುಖದ ಸುಪ್ಪತ್ತಿಗೆಯಲೊರಗಿ<br />
ಕನಸು ಕಾಣುವುದುಂಟು....<br />
ಕಂಡ ಕನಸಿನ ತುಂಬ ತುಂಟಮಕ್ಕಳ ಗುಲ್ಲು<br />
ತಂಟೆ ಗದ್ದಲ ಗೋಳು<br />
ರಚ್ಛೆ ರಾವಡಿ ಹಾಳು!<br />
ದುಂಡುಗೆನ್ನೆಗಳುಂಟು, ಮುದ್ದು ಜೊಲ್ಲಿನ ಅಂಟು<br />
ಮನೆಗೆ ಬಂದಿರಬೇಕು ಮಲ್ಲಿಕಾಫರ ಅಂತೂ!<br />
"ಅತ್ತರೆ ಅಳಲವ್ವ ಈ ಕೂಸು ನಮಗಿರಲಿ<br />
<br />
<br />
ಕನಿಕರದ ಕೊಳದಲ್ಲಿ ಅದ್ದಿ ಮುಳುಗಿಸುತ್ತಾರೆ.<br />
ಎಳನೀರ ತಿಳಿಯಲ್ಲಿ ಅಂಗಾಲ ತೊಳೆಯುತ್ತಾರೆ<br />
<br />
ಪ್ರೀತಿ ಹರಸುತ್ತಾರೆ, ತಲೆಮಾರನ್ನುಳಿಸಿ ಬೆಳೆಸುತ್ತಾರೆ<br />
ತಮ್ಮತನಕ್ಕೊಂದು ಚಿರಂಜೀವಿ ಪಟ್ಟ ಕಟ್ಟುತಾರೆ.<br />
ಈ ಸಂಭ್ರಮದ ಸಡಗರದಲ್ಲಿ<br />
ಒಂಟಿತನ ಕಾಡಿ, ಕತ್ತಲೆಯ ಕೊಳದಲ್ಲಿ ಕನಸುಗಣ್ಣಿನ ಕೋಡಿ!<br />
ಬಿಟ್ಟ ಕಣ್ಣುಗಳೊಡನೆ ವಾಸ್ತವ್ಯ ಎಚ್ಚೆತ್ತು<br />
ಜನಾಂಗ ಹೆರುವ ಜವಾಬ್ದಾರಿ ಸಧ್ಯ ನನಗಿಲ್ಲ ಎಂದು<br />
ಬಸಿರಾದ ಭೂತಾಯಿಗೆ ವಂಕಿಕುಬುಸವ ಮಾಡಿ<br />
ನೆಮ್ಮದಿಯ ನೀಳವಾದುಸಿರು ಎಳೆಯುತ್ತೇನೆ,<br />
ಎಳೆನಗೆಯ ಸುಳಿಯಲ್ಲಿ ಹೊಸದಿನವ ಕಾಣುತ್ತೇನೆ;<br />
ಮಗು, ಮನೆತನಕ್ಕೂ ಮಿಕ್ಕುಳಿದ ಬದುಕಿಗೆ ಕೈ ನೀಡುತ್ತೇನೆ.<br />
ಅತ್ತು ಅಲವತ್ತು ಕೊಳ್ಳದೆಯೇ ಹೆಣ್ಣಾಗಿ ಉಳಿಯುತ್ತೇನೆ.
</p>
<p class="text-right"><strong><em>_ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಮೆರಿಕನ್ನಡಿತಿಯ ಆಸೆಯ ಲಿಸ್ಟು</h1>
<p class="myquote">
ಕರ್ನಾಟಕದಿಂದ ಅಮೇರಿಕೆಗೆ ಬಂದೆ ವಲಸೆ<br />
ಹಿಂದೆ ಹತ್ತು ನೆನಪುಗಳು, ಮುಂದೆ ಮೂವತ್ತು ಆಸೆ<br />
ಕನ್ನಾಡಿನಲಿ ಬೇರು ಬಿಟ್ಟ ಗಿಡಕ್ಕೆ ಇಲ್ಲೆರಡು ಹೂವರಳಿಸುವ ಆಸೆ<br />
ಮಲ್ಲಿಗೆಯ ನೆನೆಯುತ್ತ ಉಚಿಡಿಜeಟಿiಚಿ Peಡಿಜಿume ಧರಿಸುವಾಸೆ<br />
ಅಮೇರಿಕೆಯಲ್ಲಿ ಬೆಳೆದ ಬಟಾಣಿಗೆ ಕನ್ನಡದ ಒಗ್ಗರಣೆ ಕೊಡುವಾಸೆ<br />
ದೋಸೆ ತಿಂದ ನಾಲಗೆಗೆ Pizzಚಿ ದ ಪ್ರತಿಯಾಸೆ<br />
ಕನ್ನಡದ ಬೆವರಿಳಿಸಿ ಅಮೇರಿಕೆಯಲ್ಲಿ ಆoಟಟಚಿಡಿ ಗಳಿಸುವಾಸೆ<br />
ಆ ಆoಟಟಚಿಡಿ ಇಗೆ ಸೀರೆ ಕೊಂಡು ಅಕ್ಕನಿಗೆ ಕಳಿಸುವಾಸೆ<br />
ಜರತಾರಿ ಸೀರೆಯುಡಲಿಕ್ಕೆ ಕನ್ನಡ ಕೂಟ, ಹಬ್ಬಗಳ ಆಸೆ<br />
ಕೆಲಸದ ನೆಪದಲ್ಲಿ ಡೌಲಿಂದ Pಚಿಟಿಣ ತೊಡುವಾಸೆ<br />
ಹೆಂಡತಿಗೆ ಅಮೇರಿಕೆಯಲ್ಲಿ ಹೊಸ ಸ್ವಾತಂತ್ರ್ಯ ಸರಿಸಮಾನತೆಯಾಸೆ<br />
ಅಮೇರಿಕೆಗೆ ಮೊದಲೆ ಬಂದ ಗಂಡನಿಗೆ ಬಂತು ಹೊಸ ಮೀಸೆ<br />
ಕರ್ನಾಟಕದಲ್ಲಿ ನಾ ಕಲಿತೆ ಚನ್ನಾಗಿ ಇಂಗ್ಲೀಷು ಭಾಷೆ<br />
ಅಮೇರಿಕೆಯಲ್ಲಿ ಬೆಳೆಯುವೆನ್ನ ಕಂದನಿಗೆ ಕನ್ನಡ ಕಲಿಸುವಾಸೆ<br />
ಪೂರ್ವಿ ರಾಗ, ರೂಪಕ ತಾಳ, ಭರತನಾಟ್ಯ ತಾಯಿಗೆ ಆಸೆ<br />
ಖoಛಿಞ ಚಿಟಿಜ ಖoಟಟ ಗೀತಕ್ಕೆ ಕುಣಿಯಲು ಮಗಳಿಗೆ ಆಸೆ<br />
ಕರ್ನಾಟಕದಿಂದ ಮುದ್ದಾದ ಸೊಸೆಯ ತರಲು ತಂದೆಗೆ ಆಸೆ<br />
ಮುದ್ದು, ಅಪ್ಪುಗೆ ಸುಲಭದಲಿ ಸುರಿವ ಂmeಡಿiಛಿಚಿಟಿ<br />
ಹೆಣ್ಣು ಮಗನಿಗಾಸೆ<br />
ಕರ್ನಾಟಕದ ದೇವರ ಪಟಕ್ಕೆ ಂzಚಿಟeಚಿ ಹೂವೇರಿಸುವ ಸದಾಸೆ<br />
'ಭಾಗ್ಯಾದ ಲಕ್ಷ್ಮಿಬಾರಮ್ಮ, ಆoಟಟಚಿಡಿ ತಾರಮ್ಮ' ಎಂಬ<br />
ದಿನನಿತ್ಯದಾಸೆ
</p>
<p class="text-right"><strong><em>-ವಿಮಲಾ ಚನ್ನಬಸಪ್ಪ</em></strong>(ಅಲೆಕ್ಸಾಂಡ್ರಿಯಾ, ವರ್ಜಿನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನ್ಯೂಯಾರ್ಕ್</h1>
<p class="myquote">
ತೊಟ್ಟಿಕ್ಕಿತಿಲ್ಲೊಮ್ಮೆ ನನ್ನ ಬಯಕೆಯ ರೇತದಣು<br />
ಜಳಕ್ಕನೆ ಜಗುಳಿ.<br />
ಆ ಅಭಾವಿತ ಬೀಜರೋಪಣವೆ ಚಿಗಿತೆದ್ದು<br />
ನೆಗೆದು ಮುಗಿಲಿಗೆ ಅಡರಿ ಅಡ್ಡೈಸಿ ಮೆರೆದಿಹುದು<br />
ಸಹಸ್ರಶೀರ್ಷಗಳ ಶತಸಹಸ್ರಾಕ್ಷಗಳ ರಾಕ್ಷಸೋದ್ಧತ ದರ್ಪ<br />
ನಾ ಕಟ್ಟಿದೆನೆ ಇದ? ಕೈಕೊಸರಿಕೊಂಡೆದ್ದು<br />
ತನ್ನ ತಾನೇ ಕಟ್ಟಿಕೊಡಿತೇ ವ್ಯೂಹಿಸಿದ<br />
ಈ ಕಾರ್ತವೀರ್ಯ ಕೃತಿ?<br />
ಧರೆಯ ಹಿಂದೆಳೆತ ಲೆಕ್ಕಿಸದೆ ಭುಜಬಲವುಬ್ಬಿ<br />
ಭೂಗರ್ಭದಿಂದ ಎಬ್ಬಿಸಿದೆ ಪರ್ವತಭಾರ.<br />
ಗರ್ವಿತ ಅಹಂಭಾವದಲಿ ಎತ್ತಿ ಒಟ್ಟೊಟ್ಟಿ<br />
ಸ್ತಂಭಿಸಿದೆ ಲೋಹಪಾಷಾಣದೀ ಶಿಖರಗಳ.<br />
ನೆರೆದು ವಿಜೃಂಭಿಸಿದೆ ಗಿರಗಹ್ವರಪ್ರಾಯದೀ<br />
ಕಳೇವರದ ಅವಯವದ ಸಮುದಾಯದಲಿ<br />
ಸಂಭ್ರಮದ ಸಂಸಾರ.<br />
ಹುಟ್ಟು ಕೊಟ್ಟವನನ್ನೆ ಎದೆಮೆಟ್ಟುತಿದೆ ಇಂದು<br />
ಈ ಬೃಹದ್ಭೂಭಾರ : ಅಡಿಗಲೆವ ಲಘು ನಾನು.<br />
ನಾನಿತ್ತ ನಾಡಿಗತಿಯಲೆ ನನ್ನ ತೇಲಿಸಿದೆ<br />
ಇದರ ರುಧಿರಾಭಿಸರಣದಿ ರಕ್ತದಣು ನಾನು.<br />
ಜಠರದೊಲು ತಬ್ಬಿ ದುರ್ಧರವಾಗಿ ಮಿದ್ದುತಿದೆ<br />
ಗರ್ಭವಾಸಕೆ ಮರಳಿ ಸಿಕ್ಕೊಡಲ ಮಗು ನಾನು.<br />
</p>
<p class="text-right"><strong><em>-ಗಂಗಾಧರ ಚಿತ್ತಾಲ</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ತೃಪ್ತ</h1>
<p class="myquote">
ನಿನ್ನೊಲವು<br />
ಮಾನ್ಸೂನ್ ಮಂದಮಾರುತ<br />
ಅದನ್ನು ಲಪಟಾಯಿಸಿ<br />
ನಿನ್ನ-<br />
ಹೃದಯ ಬಂದೀಖಾನೆಯ<br />
ಕಳ್ಳನಾಗಿ<br />
ಸರಳುಗಳನೆಣಿಸುವ ತವಕ.<br />
ಮಾಗಿ ಸಂಜೆಗತ್ತಲಿನ<br />
ಮಿನುಗು ಚುಕ್ಕಿಗಳ<br />
ಹಿಡಿದು-<br />
ನಿನ್ನ ತುರುಬಿಗೆ ಮುಡಿಸುವಾಸೆ.<br />
ಹೊನ್ನೆ ನಗೆ ತುಳುಕಿಸಿ<br />
ದಿನವೂ-<br />
ನನ್ನ ಮನೆ ಮುಂದೆ<br />
ನೀನು<br />
ಬೆಳ್ಳಿ ತಿಂಗಳ ಬೆಳಕು.<br />
ಆಗೊಮ್ಮೆ - ಒಮ್ಮೊಮ್ಮೆ<br />
ನೀನತ್ತಾಗ<br />
ಕಣ ಪೊರೆ ನೀರು<br />
ಇಬ್ಬನಿ ಮುತ್ತು<br />
ತೋರು ಬೆರಳಿಂದ<br />
ಅದನೊರಸುವಾಸೆ.<br />
ಇಗೋ ಇಲ್ಲಿ<br />
ಚೈತ್ರದುರಿಬಿಸಿಲಲ್ಲಿ<br />
ಕಾದಿರುವೆ ನಿನಗಾಗಿ<br />
ಬರುವೆಯಾ ಮತ್ತೆ<br />
ಶ್ರಾವಣದ ಗಾಳಿ<br />
ಪಿಸುಗುಟ್ಟಿದಂತೆ.<br />
ಏಕೋ - ಏನೋ<br />
ನೀ ಬರಲಾರೆ ಎಂದುಕೊಂಡಾಗ<br />
ನೂರು ದುಃಖದಾಗರ<br />
ನನ್ನ ಎದೆಗೂಡು.<br />
ಹೋಗಲಿ ಬಿಡು-<br />
ನಿನ್ನ ನೆನಪಿನಂಗಡಿಯ<br />
ಒಂದು ಗುಜರಿ ವಸ್ತು<br />
ವಾದರೂ ಸಾಕು<br />
ತೃಪ್ತ ನಾನು.
</p>
<p class="text-right"><strong><em>-ಡಾ| ಕೆ.ಎನ್ ಮೂರ್ತಿ</em></strong>(ಗೋಲ್ಡ್‍ಸ್‍ಬರೋ, ನಾರ್ತ್ ಕೆರೋಲಿನಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹಾಡಲಾರೆ ಹಾರಲಾರೆ</h1>
<p class="myquote">
ದೂರ ದೂರ ತವರು ತೆರಳಿ<br />
ಹಾರಿ ಬಂದೆನಿಲ್ಲಿಗೆ<br />
ಬಯಲು ತುಂಬಾ ಬಯಲು ಕಂಡು<br />
ಬಾಯಿ ಬಟ್ಟಲಾಯಿತು<br />
ಭಾರ ಹೊತ್ತ ಹೃದಯ ತೆರೆದು<br />
ಬಣೆವ ಬಸಿಯಿತು<br />
ಅಲ್ಲೇ ಜೀವ ಉಸಿರಿತು<br />
ಬದುಕು ಬಿರುಕು<br />
ಬಯಕೆ ಹರುಕು<br />
ಬಾನ ತುಂಬಾ ಹರಡಿತು<br />
ಹಡೆದ ಕರುಳೋ<br />
ಮನದ ನೆರಳೋ<br />
ಭಯದಿ ಹೊರಳಿತು<br />
ಮತ್ತೆ ಶೋಕ ಮತ್ತೆ ನಾಕ<br />
ಸಾಗಿದೆ ತಕ್ಕ ತಕ<br />
ಗೆಜ್ಜೆ ಉದುರಿ<br />
ಗಿರಿಯು ಮುದುರಿ<br />
ಹಾಡಲಾರೆ ಹಾರಲಾರೆ<br />
ಬದಕು ನರಳಿತು
</p>
<p class="text-right"><strong><em>-ವಾಣಿರಾವ್</em></strong>(ಬ್ಯಾಟನ್ ರೋಡ್, ಲೂಸಿಯಾನಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಚುಂಬನ</h1>
<p class="myquote">
"ತ್ಚು" "ಚ್ಚು" ಎಂತಹ ಮಧುರ ದನಿ,<br />
ಯಕ್ಷಗಾನವ ನಾಚಿಸುವ ರಸವಾಹಿನಿ<br />
ತುಟಿಗೆ ತುಟಿಸಂಸ್ಪರ್ಶ<br />
ಮಿದು ಅಪ್ಪುಗೆಯ ಹರುಷ<br />
ಕಣ್ಣೆವೆಯ ಸಂಯೋಗ<br />
ಬೆಳದಿಂಗಳಿನ ಪಾನ |<br />
ಹೃದಯ ಭಾವನೆಯೆಲ್ಲ<br />
ತುಟಿಯಿಂದ ಹೊರಸೂಸಿ<br />
ಕಣ್ಣಿಂದ ಕಳಿಸುತಿದೆ<br />
ಹಸಿರು ದೀಪದಾದೇಶ |<br />
ಬಿಂದುಮಾತ್ರ ಸ್ಪರ್ಶ<br />
ಅಣುವಿಕಿರಣೋತ್ಕರ್ಷ<br />
ಉದ್ವೇಗ, ಆವೇಶ<br />
ಸದ್ದುಗದ್ದಲ ರಹಿತ<br />
ಹೃದಯ ಮಿಲನದ<br />
ಮೂಕ ಸಾಕ್ಷ್ಯಚಿತ್ರ |
</p>
<p class="text-right"><strong><em>-ಕುಂಭಾಸಿ ಶ್ರೀನಿವಾಸ ಭಟ್</em></strong>(ಟ್ರಾಯ್, ಮಿಷಿಗನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ವ್ಯಾಸಛಂದ</h1>
<p class="myquote">
ಬಣ್ಣ ತೇಪೆಯ ಹಾಸು<br />
ಕಡುಗೆಂಪು ಕಪ್ಪು ಹಸಿರು ಹಳದಿಕಾಯಿ ಹೂಡು.<br />
ದಂತದಾಳ ಹೊಸಕಿ ಹೊರಳಿ ಬೇಳಿಸಿದ ಗರ<br />
ಆರು ಮೂರು ಒಂಭತ್ತು ದುಗ ಇತ್ತಿಗ<br />
ಹತ್ತು ಮತ್ತು ಹನ್ನೆರಡು ಜೋಡಿಗರ.<br />
ಎದುರಾಳಿ ಕಾಯಿಕೊಲೆ ಜೋಡಿಕಟ್ಟು<br />
ಮೈ ಮರೆತ ಕ್ಷಣದಲ್ಲಿ ತಲೆ ಚಟ್ಟು!<br />
ಏನೆಲ್ಲ ತಂತ್ರ ಕುತಂತ್ರ ಶಕುನಿ<br />
ಹಿಡಿದಿರಲಿಲ್ಲವೇನು ನಳದಮಯಂತಿಯರಿಗೂ ಶನಿ?<br />
ಧರ್ಮಚಪಲಕ್ಕಿಂದು ಲೆತ್ತ ಹೊದೆದಾಗ<br />
ಹಾಸು ಹೊಕ್ಕು ಬಳಸಿ ತೆಪ್ಪಳಿಸಿ ನಿಂತಾಗ<br />
ಹಣ್ಣುಗಾಯಿ ನೀರುಗಾಯಿ.<br />
ಯಾವ ಚೌಕಟ್ಟಿನಲ್ಲಡಗಿದೆ ಈ ಆಟದ ಪಟ್ಟು-<br />
ಕರ್ಮ ಜಾಲದ ಬೀಸು? ವಿಧಿ ನಕ್ಕ ನಗೆ?<br />
ಗೊಡ್ಡು ನೇಮದ ದಡ್ಡ ಧೈರ್ಯ?<br />
ದುರಭಿಮಾನ ಸೆಳೆದೆಳೆದ ಕುಟಿಲನೀತಿ<br />
ಸಭೆ ತುಂಬಿ ಸಡ್ಡು ಹೊಡೆದಾಗ ಕೇಳಿದ್ದು-<br />
<br />
ಸ್ವಾನುಭವದೊರೆಗಲ್ಲಿನಡಿಗಲ್ಲು ಸಿಡಿದೊಡೆದು<br />
ಅರಿವಳಿದ ಧೈರ್ಯ ಕೈ ಚೆಲ್ಲಿ ಬಿಟ್ಟಾಗ ಕಂಡದ್ದು-<br />
ತಲೆತಗ್ಗಿ ಮನಜಗ್ಗಿ ನಿಂತ ಒಂಟಿಜೀವ.<br />
'ಅನ್ಯಥಾ ಶರಣಂ ನಾಸ್ತಿ ತ್ವಮೇವ ಶರಣಂ ಮಮ'<br />
ಅಣುರಣಿಸಿ ಅಚ್ಚರಿಯನುಗ್ಗಡಿಸಿ ತಂದ ರಕ್ಷಾಬಂಧ<br />
ಕತ್ತಲೆಯ ಬತ್ತಲಿಗೆ ಸೀರೆಯುಡಿಸಿದ ವ್ಯಾಸಭಂದ.
</p>
<p class="text-right"><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕನ್ನಡ ಎನೆ ಕುಣಿದಾಡುವುದೆನ್ನೆದೆ.....</h1>
<p class="myquote">
ಎಲ್ಲಾದರೂ ಇರು,<br />
ಎಂತಾದರೂ ಇರು,<br />
ಎಂದೆಂದಿಗೂ ನೀ<br />
'ಕೆನರೀಸ್' ಆಗಿರು!
</p>
<p class="text-right"><strong><em>-ಡಾ. ಎಚ್ ವೈ ರಾಜಗೋಪಾಲ್</em></strong>(ಮೀಡಿಯಾ, ಪೆನ್ಸಿಲ್ವೇನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಲ್ಲಿ - ಇಲ್ಲಿ</h1>
<p class="myquote">
** "ಕ್ಲೋಮಿಡಿ"ಂದಾಗುವುದು ಮಗು 'ಅಗರ್ಭ'ರಿಗೆ<br />
ತಿಳಿಯದದು ಈ ವರೆಗೆ ಇಲ್ಲಿಯ ಜನರಿಗೆ<br />
ಸೌಮಿತ್ರೆ ಕೈಕೆ ಕೌಸಿಲೆಯರದ ತಿಂದು<br />
ಹೇಳಿಕೆಯು ಇದೆ ಗರ್ಭ ಧರಿಸಿದರು ಎಂದು.
</p>
<p class="text-right"><strong><em>-ರಾಮಕೃಷ್ಣ ಭಟ್</em></strong>(ವಿಲ್ಕ್ಸ್‍ಬರಿ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹೀಗೊಂದು ಪ್ರೇಮಕತೆ</h1>
<p class="myquote">
ಪಾದ ಊರಿದ ಮೇಲೆ ಇಲ್ಲಿ<br />
ಪರಿಕ್ರಮಿಸಲೇ ಬೇಕು ದಾರಿ<br />
ಗಿಡಗಳ ನೆಟ್ಟರೇನು ಬಂತು<br />
ಹೆಜ್ಜೆಗಳ ಮೇಲೆ ಹೆಜ್ಜೆಗಳಾಗಿ<br />
ಗಿಡಗಳು ಬಲಿತು<br />
ಮರಗಳ ನೆರಳು ಯಾರಿಗೋ<br />
ಇಂದೇ ಇಲ್ಲೊಂದು ಮಲ್ಲಿಗೆ-ಮಂಟಪ<br />
ನಿನಗೆ ದಣಿವಾರಿಸಲು ಕಣೇ<br />
ಹುಡುಗೀ,<br />
ನನ್ನದಾಗಿ<br />
ನನ್ನ ನೆನಪಿಗಾಗಿ-<br />
ಎಂದು ಹೂ<br />
ಮುತ್ತನಿತ್ತ ಅವನು.<br />
ಹೆಜ್ಜೆ ಹೆಜ್ಜೆಗೂ ಏನಾಗುತ್ತದೋ<br />
ಗುಡುಗು-ಸಿಡಿಲು-ಬಿರುಗಾಳಿ-<br />
ಮಳೆ ಮತ್ತೇನೇನೋ<br />
ಕ್ರಮಿಸಿದ ಹೆಜ್ಜೆಗಳ ಲೆಕ್ಕ<br />
"ಬಲ್ಲವರು ತಾವ್ಯಾರು?.."<br />
ಸದ್ದಡಗಿ ನಲುವಾಗಿ ಹರಿದಿತ್ತು ಬೆಳಕು<br />
ಅಂಬಾರಿ ಮೇಲಿಂದ ಬಾಗಿ ನೋಡಿದಳು<br />
ಅವಳು:<br />
ಮಂಟಪದ ತುಂಬಾ ಅರಳಿದ ಮಲ್ಲಿಗೆ!<br />
ಮನಸಿನಾಳದಲಿ ಹುಡುಕಿದಳು ಹುಡುಗೀ<br />
ಹುಡುಕಿದಳು ವೃಥಾ<br />
ಆ ಒಂದು ಹೂವು<br />
ಹರಿದಿತ್ತು ಕಣ್ಣಂಚಿನಿಂದ ನೀರು.
</p>
<p class="text-right"><strong><em>-ಶಂಕರ್</em></strong>(ಬ್ಲೂಮಿಂಗ್‍ಟನ್, ಇಂಡಿಯಾನಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ದೊಡ್ಡವರು</h1>
<p class="myquote">
ಇವರು ದೊಡ್ಡವರು<br />
ಎಲ್ಲಿ ಕರೆದರಲ್ಲಿ ಬರುವರು<br />
ದೊಡ್ಡ ಭಾಷಣ ಮಾಡುವರು<br />
ಹಾರ ಹಾಕಿಕೊಳ್ಳುವರು<br />
ಸ್ಥಾನ ಮಾನ ಉಳ್ಳವರಿಗೆ<br />
ಹಲ್ಲು ಕಿರಿಯುವರು<br />
ಅದಿಲ್ಲದವರಿಗೆ<br />
ಮುಖ ಮುರಿಯುವರು<br />
ಇವರ ಮುಖದಲ್ಲಿ ರಾಜಕಳೆ<br />
ಅದರ ಜತೆಯಲ್ಲಿ ಆಭರಣದ ಎಳೆ<br />
ದೇಶಾವರಿ ನಗೆಯ ಹಿಂದೆ<br />
ಅಂತಸ್ತಿನ ಕಾರ್ಯಧಂದೆ<br />
ಇವರು ಅತಿ ನಮ್ರರು ಮತ್ತೆ<br />
ಸುಸಂಸ್ಕೃತ ಸಂಸಾರವಂದಿಗರು ಸಹ<br />
ಬಹುಪದವಿಗಳ ವಿದ್ಯಾಭೂಷಣರು ಗೊತ್ತೆ<br />
ನಮ್ಮ ಪಿರಮಿಡ್ಡಿನ ನೇತಾರರು, ಆ ಹ!
</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸಣ್ಣವರು</h1>
<p class="myquote">
ಇವರು ಸಣ್ಣವರು<br />
ಎಲಿನೋಡಿದರಲ್ಲಿ ಕಾಣುವರು<br />
ಸದ್ದು ಮಾಡದೆ ಬರುವರು<br />
ಮತ್ತೆ ಸುಮ್ಮನೆ ಇರುವರು<br />
ದೊಡ್ಡ ಜನರಿಗೆ ವಿನೀತರು<br />
ಸಣ್ಣ ಜನರಿಗೆ ಮಿತ್ರರು<br />
ಆದರೂ ಏನೋ ಆತಂಕ<br />
ತಮ್ಮ ತಾವರಿಯದ ಕಳಂಕ<br />
ಮಂದಿಯೊಳಗೆ ಬೆರೆತು<br />
ತಮ್ಮತನವನು ಮರೆತು<br />
ಕಾಲರಾಯನ ಹಿಂದೆ<br />
ಸಾಗಿಹರು ಮುಪ್ಪಿನೆಡೆಗೆ<br />
ಅಲ್ಲಿ ಬಿದ್ದು. ಇಲ್ಲಿ ಎದ್ದು<br />
ಸ್ವಲ್ಪ ಮುಳುಗಿ, ಸ್ವಲ್ಪ ತೇಲಿ<br />
ಇವರೆಲ್ಲ ನಡೆದಿಹರು<br />
ಕುರಿಯ ಮಂದೆಯ ಹಿಂದೆ!
</p>
<p class="text-right"><strong>-ರಾಮದಾಸ ಎಸ್ ಭಟ್</strong><br />(ಮನಮೌತ್ ಜಂಕ್ಷನ್, ನ್ಯೂಜೆರ್ಸಿ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಾಟ್ಯೋತ್ಸವ</h1>
<p class="myquote">
ಲೋರೆನ್ಸೊ ಇಲ್ ಮನ್ನೀಫಿಕೊ<br />
ಹಾಡನರ್ಪಿಸಿಹೆನು ತಕೊ!<br />
ಇಂದಿನೆಮ್ಮ ಉತ್ಸವದಲಿ<br />
ಯೌವನದೀ ಸಂಭ್ರಮದಲಿ<br />
ಹರಯವಿದರ ಯಾಗದಲ್ಲಿ<br />
ಜೀವಿತಗಳ ಭೋಗದಲ್ಲಿ<br />
ಗುರುವೆ ನಿನಗೆ ಅಗ್ರಪೀಠ<br />
ಕಲಿತೆವಿಂದು ನಿನ್ನ ಪಾಠ!<br />
ತೇಲಿ ಬರುವ ಜಾಸ್ ಗಾನ<br />
ನಮ್ಮ ಕುಣಿತಕಲ್ಲವೇನ!<br />
ಅದೊ ದ್ರಾಕ್ಷೆರಸದ ಪಾನ-<br />
ನಮ್ಮ ಕುಡಿತಕಲ್ಲವೇನ!<br />
ವೆನೇತ್ಸಿಯದ ಕಡೆದ ಗಾಜು<br />
ಸಾರ್ದೇನಿಯದ ಸುರೆಯ ಮೋಜು<br />
ಮುತ್ತಿರುವರೆ ಕತ್ತಲು;<br />
ಹಾಡಿನೊಡನೆ ಮೂಡಿ ಬರುವ<br />
ಬೇರೆ ನಾಡ ಕನಸ ತರುವ<br />
ಸೌರಭದಲಿ ಎತ್ತಲು;<br />
ಯೌವನವನು ಸೂಸುತಿರುವ<br />
ಬಯಕೆಯನ್ನು ಬೀಸುತಿರುವ<br />
ಸುಂದರಿಯರು ಸುತ್ತಲು!<br />
ಯಾರೆ ನೀನು? ನಾನು ಸ್ಪಾನ್ಯ<br />
ಅದು ಇತಾಲ್ಯ ಇದು ಜರ್ಮಾನ್ಯ.<br />
ಯಾರೆ ನೀನು? ನಾನು ಫ್ರಾಂಚ.<br />
ಮತ್ತೆ ನೀನೋ? ನಾನು ಗ್ರೇಚ.<br />
ಮಿಂಚುತಿರುವ ರೇಶ್ಮೆಯಲ್ಲಿ<br />
ಅರ್ಧ ಮುಚ್ಚಿ ಅರ್ಧ ಬಿಚ್ಚಿ<br />
ಜಘನ ಧ್ವಜವ ಗಗನದಲ್ಲಿ<br />
ವಿಜಯದಾಸೆಯಿಂದ ಚುಚ್ಚಿ<br />
ಗಂಡಿಗಾಗಿ ಕಾದುತಿರುವ<br />
ಹಿಂಡು ಎದುರಿದೆ!<br />
ಕಾಯದಲ್ಲಿ ಕದನದಿಚ್ಚೆ<br />
ಅದರದನು ಕೊಂಚ ಮುಚ್ಚೆ<br />
ಅರಳುತಿರುವ ಮರುಳು ನಗೆ<br />
ಸಾವಿರ ಸಿಗರೇಟ ಹೊಗೆ;<br />
ಮಧುವಿನಲ್ಲಿ ಮಿಂದ ಮುದವು<br />
ಮನಸ ಕೆದರಿದೆ!<br />
ಹಾಡಿನೊಂದು ತೆರೆಯ ಮೇಲೆ<br />
ನರ್ತನಗಳ ತೆಪ್ಪ ತೇಲೆ<br />
ಧೀವರಿಯರು ಬಲೆಯ ಬೀಸಿ<br />
ಮತ್ಸ್ಯಕಾಗಿ ಕಾಯ್ದರೆ,<br />
ಮೀಂಗಳಿವೂ ಗುಣಿಸಿ ಗುಣಿಸಿ<br />
ಅವಳನೆಣಿಸಿ ಇವಳ ಕುಣಿಸಿ<br />
ಮುಗುಳುನಗುತ ಮೆಲ್ಲನೀಸಿ<br />
ಬಲೆಯ ಹಾಯ್ದರೆ!<br />
ಜೀವನಕ್ಕೆ ಎರಡು ಮುಖ---<br />
ಒಂದು ಸುಖ ಒಂದು ದುಃಖ;<br />
ನಾಳಿನರಿವು ಯಾಕೆ ಸಖಾ?<br />
ಇಂದಿಗಿಹುದು ತುಂಬ ಸುಖ!<br />
ನೋಡು ಗಾನವೇರುತಿಹುದು!<br />
ದೀಪವೆಲ್ಲ ಆರುತಿಹುದು!<br />
ಕುರುಡು ನೀಲ ಬೆಳಕಿನಲ್ಲಿ<br />
ಕೊಳ್ಳು ಅವಳ ಬಾಹುಗಳಲಿ.<br />
ಒಟ್ಟಿನಲ್ಲಿ ಗುಟ್ಟನಾಡೆ<br />
ಮೊಗವನಿರಿಸೆ ಹೆಗಲ ಕೊಡು<br />
ಬಳ್ಳಿಗೊಂದು ಬಲವ ನೀಡೆ<br />
ಕಟಿಗೆ ಕೈಯ ಇಂಬನಿಡು.<br />
ತಾಳದೊಡನೆ ಮೇಳವಿಸುವ<br />
ಎರಡು ಮಧುರ ನುಡಿಯಲಿ<br />
ಜೀವನಗಳ ಜೇವರಸವ<br />
ಅಧರಕಧರ ಕುಡಿಯಲಿ!<br />
ಮುತ್ತಿರುವರೆ ಕತ್ತಲು<br />
ಸೌರಭವಿದೆ ಎತ್ತಲು<br />
ಸುಂದರಿಯರು ಸುತ್ತಲು!<br />
ಒಂದು ರಾತ್ರಿ ಒಮ್ಮೆ ಸೊಕ್ಕಿ<br />
ಶಾಸ್ತ್ರಗಳನ ದೂಡ್ಯೇನ!<br />
ಇಂದು ರಾತ್ರಿ ಬಂದಹಾಗೆ<br />
ನನ್ನ ಬಾಳ ಮಾಡ್ಯೇನ!<br />
ಪೃಥಿವಿಯಿದರ ಮಡಿಲನೊಕ್ಕಿ<br />
ಸಾರವನ್ನ ನೋಡೇನ !<br />
ಮಿಂಚಿನೊಡನೆ ಮಿಂಚುತೊಮ್ಮೆ<br />
ಕತ್ತಲೆಯನೆ ಕೂಡ್ಯೇನ!<br />
</p>
<p class="text-right"><strong><em>-ಪೇಜಾವರ ಸದಾಶಿವರಾಯರು</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಮೇರಿಕೆಯಲ್ಲಿ ಕನ್ನಡ ಗರತಿ</h1>
<p class="myquote">
ಹುಟಿದ ಮನಿ ಬಿಟ್ಟು ಎಷ್ಟು ದೂರ ಹೊರಟೆ<br />
ಹತ್ತು ಸಾವಿರ ಮೈಲು ಸಮುದ್ರ ನಾ ದಾಟಿ<br />
ರಾಯ ಬಂದೇನೊ ನಿನ ಮನಿಗೆ<br />
ತಾಯಿ ತಂದೀ ಬಿಟ್ಟು ತಂಗಿ ತಮ್ಮರ ಬಿಟ್ಟು<br />
ತಾಯ್ನಾಡು ನುಡಿಯ ತೊರೆದಿಟ್ಟು ಬಂದೇನು<br />
ದೂರ ದೇಶಕ ನಿನಗಾಗಿ<br />
ಅಮೇರಿಕಾ ಎಂದರೆ ಹೆಸರಿಗೆ ದೊಡ್ಡದು<br />
ಖಿeಟeಠಿhoಟಿe ಉ, ಅಚಿಡಿ ಉ, ಖಿeಟevisioಟಿ ಇದ್ದರೂ<br />
ಕಸ ಮಾತ್ರ ನೀವೆ ಹೊಡಿ ಬೇಕು<br />
ಖಚಿise ಉ, ಸಕ್ಕರೇನು ಐಚಿಥಿ oಜಿಜಿ ಆದರೇನು<br />
ಅhiಜಿಜಿoಟಿ ಸೀರೆ ತರಲಿಲ್ಲ ಇನ್ನೊಂದು<br />
ಹಿಂದೀ ಸಿನಿಮಾಕ್ಕ ಹೋಗ್ಲಿಲ್ಲ<br />
ಗಂಡನ ಕೂಡ ಜಗಳಾಡಿ ತವರಿಗ್ಹೋಗಂಗಿಲ್ಲ<br />
Passport ಉ ಬೇಕು Permit ಉ ಮೇಲ್ Shot ಉ<br />
Dollar ಇರಬೇಕು ಹಿಡಿಗಂಟು<br />
ಒಬ್ಬಳೇ ಮಗಳೆಂದು ಜರತಾರಿ Silk ಸೀರಿ<br />
ಹಬ್ಬಕ ಕಳಿಸ್ಯಾರು ಸಿಹಿತಿಂಡಿ Air mail ಉ<br />
ಮಗಳಿಗೆ ಇಲ್ಲಿ Diet ಉ<br />
Diet ಎ ದೇವರು dollar ಎ ಧರ್ಮವು<br />
ಗಂಡ ದುಡಿಬೇಕು Over time ಇಲ್ಲಿ<br />
ಹೆಂಡತಿ ಮಾಡ್ಬೇಕು ನೌಕರಿ<br />
ಕನ್ನಡ ನಾಡವರು ಸೇರಿ ಕನ್ನಡ ಕೂಟ<br />
ಹಾಡುವರು ಹಬ್ಬ ಮಾಡುವರು ಸಡಗರದಿ<br />
ಓಡುವರು ಹೊರಗೆ ಮಕ್ಕಳು<br />
ತಂದೆ ತಾಯಿಯು ಬೇಡ ಓದು ಬರಹವು ಬೇಡ<br />
ಮುಂದೆ ಇದ್ದರೆ ಸಾಕು Television ನೋಟಕ್ಕೆ<br />
ಊರೇ ಉರಿದರೂ ತಿಳಿಯದು<br />
ಬಾಯ್ಬಾಯಿ ಬಿಡತಾರೆ ಭಾರತದ ತಾಯ್ತಂದೆ<br />
ಮಕ್ಕಳು ಮಾಡ್ತಾರೆ Dating ಉ, ಬೇಡೆಂದು<br />
ಹೇಳಿದರೆ ನೀವೆ Out date ಉ<br />
ಕನ್ನಡದ ಮಗನೀಗೆ ಅಮೇರಿಕೆಯ ಬಿಳೀ ಹೆಂಡ್ತಿ<br />
ಕತ್ತೆಯೂ ಅಲ್ಲ ಕುದುರೆಲ್ಲ, ಕರಿ_ಬಿಳಿ<br />
Zebra ಆಯಿತು ಸಂಸಾರ<br />
ಹಿಂದುಸ್ತಾನದಲ್ಲಿ ಹಿಂದುಳಿದೆವೆನ್ನುತ್ತ<br />
ಬಂದೇವು ಸಿರಿಯ ಅಮೇರಿಕೆಗೆ, ನಮಗೆಲ್ಲ<br />
ಮುಂದೇನು ಗತಿಯೊ ಶಿವ ಬಲ್ಲ
</p>
<p class="text-right"><strong><em>-ವಿಮಲಾ ಚನ್ನಬಸಪ್ಪ</em></strong>(ಅಲೆಕ್ಸಾಂಡ್ರಿಯಾ ವರ್ಜಿನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಲೋಕೋದ್ಧಾರವಾಯ್ತಲ್ಲ..!</h1>
<p class="myquote">
ಘಟ್ಟದ ಉಪ್ಪು ಬೆಟ್ಟದ ನೆಲ್ಲಿ<br />
ಎಲ್ಲಿಯದೋ ನೆಂಟಗೆ ಏತರದೋ ಗಂಟು.<br />
"ಛೀ! ನಾಚಿಕೆಗೇಡು, ದಮ್ಮಿಲ್ಲದ ಹೇಡಿ ನಾನಲ್ಲ ನೋಡಿ.<br />
ವರದಕ್ಷಿಣೆ ಬೀಗರುಪಚಾರ ಬೆಳ್ಳಿ ಬಂಗಾರ<br />
ಸಾಲು ತೋರಣ ಮೊಗ್ಗು ಮಂಟಪ- ಇವೆಲ್ಲಾ ಬೇಡಿ.<br />
ಹಳೆಯ ಕಂದಾಚಾರ, ಕೊಡಕೊಳ್ಳುವ ವಿಚಾರ.<br />
ನಾನಿಂದು ವಿಜ್ಞಾನಿ ; ನನ್ನಾಸೆ ಗರಿಗಟ್ಟಿ<br />
ಕಡಲಾಚೆ ಗುರಿಮುಟ್ಟಿ ಸಾಧಿಸುವ ಆಚಾರ<br />
ಜಾತಿನೀತಿಯ ಹೆಡೆಮೆಟ್ಟಿ ನುಗ್ಗಿ<br />
ಹುಟ್ಟು ಸಾರ್ಥಕವಾದ ಲೋಕೋದ್ಧಾರ."<br />
ಎಲ್ಲೋ ಕೇಳಿದಂತಿದೆ ಧ್ವನಿ! ಅಹುದಲ್ಲಾ?<br />
ದಂಗು ಬಡಿಸಿತ್ತಲ್ಲಾ, ಧಿಮಾಕಿನಾಟಾಟೋಪ?<br />
ಬುದ್ಧ ಭಗವದ್ಗೀತೆ ಗಾಂಧಿ ಶಂಕರ ತತ್ತ್ವ<br />
ಹುಲುಸು ಗೊಬ್ಬರವಾಯ್ತೆ ಇವನ ಮಿದುಳೊಳಗಿಲ್ಲಿ,<br />
ಮಡುಗಟ್ಟಿನಿಂತ ಹಳೆಕೆಸರಿನಲ್ಲಿ?<br />
ಉತ್ತರನ ಪೌರುಷ ಉತ್ತರೋತ್ತರದಲ್ಲಿ!<br />
ಕಡಲಾಚೆ ಬಂದು ಕೈ ಬಾಯಿ ಸುಟ್ಟು<br />
ಬಡಪಾಯಿಗಳೆದುರು ಕೊಚ್ಚಿದ್ದ ಬಡಾಯಿ<br />
ಬಿಮ್ಮನೆ ಸುಮ್ಮನೆ ಬಾಯ್ಮುಚ್ಚಿ ಕುಳಿತಿತ್ತು.<br />
ನೆಲ್ಲಿ ಕೊಟ್ಟ ಮುತ್ತು ಬಿಯರ್ ಬೇಸ್‍ಬಾಲ್ ಮತ್ತು<br />
ಕೆನ್ನೆ ಮುಳ್ಳಿನ ಕೊನೆಗೆ ಕೊನರು ಮೂಡಿಸುತ್ತಿತ್ತು.<br />
ಏನೋ ಸಾಧಿಸಿಬಿಟ್ಟೆ ಎಂಬ ಹಮ್ಮು<br />
ಬಿಳಿದೊಗಲ ಹೆಣ್ಣಲ್ಲಿ ರತಿಕ್ರೀಡೆ ದಮ್ಮು<br />
ಹುಟ್ಟೂರು, ಹುಳಿಕೂಟು, ತುಪ್ಪ ಹಪ್ಪಳದೂಟ<br />
ಚಳಿಗನಸಿನಡಿಯಲ್ಲಿ ಚಪ್ಪರಿಸಿದ ಸದ್ದು<br />
'ಋಣಾನುಬಂಧ ರೂಪೇಣ ಪಶುಪತ್ನಿ ಸುತ ಆಲಯ'<br />
_ಜಂಟಿ ಬೀಳುವ ಮುನ್ನ ವೈರಾಗ್ಯದುಪಚಾರ,<br />
ಒಂಟಿತನ ಬಿಡುವಾಗ ಜಾಣ್ಮೆ ವ್ಯವಹಾರ!<br />
ತಾಯ್ನೆಲದ ತೊಡರುಗಳು ಗೊಡ್ಡು ಕಂದಾಚಾರ<br />
ತುಂಡುಲಂಗದ ಚುಂಗು ಹಿಡಿದದ್ದು ಶಿಷ್ಟಾಚಾರ<br />
"ಖಿಚಿಟಟ ಜಚಿಡಿಞ ಚಿಟಿಜ hಚಿಟಿಜsome"<br />
ಬಿಳಿಹೆಣ್ಣ ತುಟಿ ನಡುವೆ ಬಿರಿದಿವನ ಅಹಂ<br />
ಅಲ್ಲಿಯ ಬೇರು ಕಡಿದು, ಇಲ್ಲಿ ನೆಲ್ಲಿಯ ಹಿಡಿದು<br />
ಸಾಧಿಸಿದ ಲೋಕೋದ್ಧಾರವೇನು ಗೊತ್ತೇ?<br />
-ಹುಟ್ಟೂರಿನಲ್ಲಿ ಬಿಟ್ಟು ಬಂದುದನ್ನೇ ಮತ್ತೆ!
</p>
<p class="text-right"><strong>-ಲಲಿತಾ ಕುಪ್ಪಸ್ವಾಮಿ</strong><br />(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಶಿಶಿರ</h1>
<p class="myquote">
ಬಂದಿತೋ ಬಂದಿತು ಚಳಿಗಾಲ!<br />
ಎದೆ ಎದೆಯ ನಡುಗಿಸುವ ಹಿಮದ ಕಾಲ!<br />
ರಾಶಿ ರಾಶಿ ಉಡಿಗೆಗಳ ಹೊರುವ ಕಾಲ!<br />
ಹನಿಯಾಗಿ, ಹೆಳಕಾಗಿ ಉದುರಿ ಸುರಿವ ಹಿಮ ಚಂದ<br />
ಕಣ್ಣುಗಳ ತಣಿಸಿ, ಮನವ ಮುದಗೊಳಿಸಿ, ದೇವಲೋಕದ<br />
ಪಾರಿಜಾತದ ಅಂದ<br />
ಮಕ್ಕಳು ಯುವ ಜನಕೆ ಮೋಜಿನ ಚೆಂಡಿನಾಟ<br />
ಮುದುಕರು, ಬಲಹೀನರಿಗೆ ಅದೇ ಪ್ರಾಣಸಂಕಟ!<br />
ಹೆಪ್ಪುಗಟ್ಟಿ, ಕಲ್ಲಗಿ, ಅಲ್ಲಾಡದೆಲೆ ಐಸಾದ ಮೇಲೆ<br />
ಎಲ್ಲರಿಗೂ ಅಂಜಿಕೆ ಕಾಲಿಡಲು ಅದರ ಮೇಲೆ!<br />
ಒಳಗೆ ಥರ್ಮಲ್ಲು, ಮೇಲೆ ಲೆಗ್ ವಾರ್ಮರು<br />
ಥರ ಥರದ ಉಡುಪಿನ ಮೇಲೆ ಬೆಚ್ಚಗಿನ ಸ್ವೆಟರು<br />
ಮೇಲೆ ತೂಕದ ಉಣ್ಣೆಯ ಜ್ಯಾಕೆಟ್, ಅಥವಾ ಡೌನು<br />
ಫೆದರು<br />
ಕೊರಳಿಗೆ ಸ್ಕಾರ್ಫು, ತಲೆಗೆ ಟೋಪಿ, ಕೈಗೆ ಗ್ಲೋವ್ಸು<br />
ಅಥವಾ ಐಸೋ ಟೋನರು<br />
ಪಾದಕ್ಕೆ ಫುಟ್ ವಾರ್ಮರು, ಉಣ್ಣೆಯ ಕಾಲುಚೀಲ<br />
ಮೇಲೆ ಮಣ ಭಾರದ ಹಿಮದ ಬೂಟು!<br />
ಪಿಳಿ ಪಿಳಿ ಕಣ್ ಬಿಡುತ್ತ, ಏದುಸಿರು ಸೂಸುತ್ತ<br />
ಧೂಮ ಪಾನ ಮಾಡುವವರಂತೆ ಮೂಗು ಬಾಯ್ಗಳಲಿ<br />
ಹೊಗೆ ಬಿಡುತ್ತ,<br />
ಎತ್ತಲೋ ಮಡಿಸಿ ಕೊಳ್ಳುವ ಕೊಡೆಯೊಡನೆ ಸಂಬಾಳಿಸುತ್ತ<br />
ಎಲ್ಲಿ ಕುಸಿವೆವೊ, ಎಲ್ಲಿ ಬೀಳುವೆವೊ ಎಂಬ ಭಯದಿ<br />
ಹೆಜ್ಜೆ ಹಾಕುತ್ತ<br />
ಸಾಗುವೆವು ನಾವುಗಳು ಕೊರೆವ ಚಳಿಗಾಲದಲಿ<br />
ಮುಂದೆ ಬರುವಾ ಸ್ಪ್ರಿಂಗಿನಾನಂದವನು ನೆನೆಯುತಲಿ!
</p>
<p class="text-right"><strong>-ಶಾಂತಶ್ರೀ</strong><br />(ಎಲ್ಮ್‍ಹಸ್ರ್ಟ್, ನ್ಯೂಯಾರ್ಕ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಬೇರುಗಳು</h1>
<p class="myquote">
ಬೀಜ ಸೀಳಿ ಕೆಳಗಿಳಿದ ಬೇರು<br />
ಇಳಿಯುತ್ತಾ ಇಳಿಯುತ್ತಾ<br />
ಪಾತಾಳದಲ್ಲೂ ಸಂಸಾರ ಹೂಡಿ<br />
ಮಕ್ಕಳು ಮೊಮ್ಮಕ್ಕಳು ಮರಿಮಕ್ಕಳನ್ನೆಲ್ಲಾ<br />
ಆಡಿಸಿ ಬೆಳಸಿ ನೆಲಕಕಚ್ಚಿಸಿ<br />
ಕಂದಾಚಾರದ ಪ್ರತೀಕಗಳಾಗಿ<br />
ಕಾಂಡ ಹಿಡಿದಲುಗಿಸಿದರೂ<br />
ಬೆಚ್ಚದೆ ಬಳುಕದೆ<br />
ಹುರಿ ಬಳ್ಳಿಗಳಾಗಿ<br />
ಎಲ್ಲೆಲ್ಲೂ ಬಂಡಾಯ ಹೂಡಿ<br />
ಗೋಡೆ ಕೊರೆದು ಬೆಳ್ಳಗೆ<br />
ಇಣಿಕಿದಾಗ ಕಂಡೂ ಕಾಣದೆ<br />
ಬಿಟ್ಟಂತೆ ಬಿಟ್ಟಾಗ<br />
ತ್ರಿವಿಕ್ರಮನಾಗಿ ಬೆಳೆಯುತ್ತಾ<br />
ಬೆಳೆಯುತ್ತಾ ಗೋಡೆಗಳೆಲ್ಲಾ<br />
ಬುಡಕಳಚಿ ಧೊಪ್ಪನೆ ಬಿದ್ದಾಗ<br />
ಅಸ್ತಿತ್ವವನ್ನೆಲ್ಲಾ ಹೆಕ್ಕಿ ಹೆಕ್ಕಿ<br />
ಬಾಚುವಾಗಲೇ "ಆಕಾಶ" ಕಂಡದ್ದು.
</p>
<p class="text-right"><strong>-ವಾಣಿ ರಾವ್</strong><br />(ಬ್ಯಾಟನ್ ರೂಜ್, ಲೂಸಿಯಾನಾ)</p>

</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಬರೆಯೋಕಿಲ್ವೆ ಕಾಗ್ದಾನ?</h1>
<p class="myquote">
ಪೀಡೇ ಪಿಶಾಚೀಂತ<br />
ಕತ್ತೆ ಕಿಲಾಡೀಂತ<br />
ಬಾಯಿಗೆ ಬಂದ್ಹಾಗೆ ಬೈದ್ಲು<br />
ಬರ್ಯೋಕಿಲ್ವೆ ಕಾಗ್ದಾನ?<br />
ಬರೀ ಮಾತಿನ್ ವಾಗ್ದಾನ!<br />
"soಡಿಡಿಥಿ" "soಡಿಡಿಥಿ" ಹೇಳಿದ್ರೂ<br />
ಸಾರಿ ಸಾರಿ ಕೇಳ್ಕೊಂಡ್ರೂ<br />
ಬಾರಿ ಬಾರಿ ಬೇಡ್ಕೊಂಡ್ರೂ<br />
ನನ್ಸಾರಿ ನಿಂಗ್ ಬೇಡ್ವಾಯ್ತು!<br />
ಬರ್ಯೋಕಿಲ್ವೆ ಕಾಗ್ದಾನ?<br />
ಬರೀ ಮಾತಿನ್ ವಾಗ್ದಾನ!<br />
ಔಟಿ ಂಡಿಡಿivಚಿಟ oಜಿ ಒಥಿ ಖಿhಡಿee<br />
ನನ್ನ ನಿನ್ನ ಮೈತ್ರೀ-<br />
ಗೇ ಬಿತ್ತಲ್ಲಮ್ಮ ಕತ್ರೀ!<br />
ಏನನ್ ಸಾತೀ!<br />
ಓ ನನ್ನ ಸಾಥೀ<br />
ಮರಿಯೇ ಈ ಸಾತಿ<br />
ಈ ಒಂದು ಸರ್ತಿ<br />
ನನ್ನ ನಿನ್ನ ಸರ್ತಿ<br />
ಬರ್ಯೋಕಿಲ್ವೆ ಕಾಗ್ದಾನ?<br />
ಬರೀ ಮಾತಿನ್ ವಾಗ್ದಾನ!<br />
ನಾ ಮಾಡ್ತಿರೋ ಕೋರ್ಸು<br />
ಮುಗ್ಸೋಕ್ಮಾಡ್ಬೇಕ್ ಸರ್ಕಸ್ಸು<br />
ಆಯ್ತು ಅರೆಯಾಯಸ್ಸು<br />
ನಾನು ನೀನು 'ಚಮ್ಸು'<br />
ಈ ಬಾರಿ ಕ್ಷಮ್ಸು.<br />
(ವಿ.ಸೂ. ಬಾಲ್ಯದ ಗೆಳತಿ ಸಾವಿತ್ರಿಯನ್ನು ನೆನೆದು ಬರೆದದ್ದು)
</p>
<p class="text-right"><strong><em>-ವಿಮಲಾ ರಾಜಗೋಪಾಲ್</em></strong>(ಮೀಡಿಯಾ, ಪೆನ್ಸಿಲ್ವೇನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಜೆಟ್ ಲ್ಯಾಗ್</h1>
<p class="myquote">
ಅಮೇರಿಕಾ_<br />
ಕ್ಕೆ ಬಂದಿಳಿದ ಹೊಸದರಲ್ಲಿ<br />
ನನಗೆ ನಿದ್ದೆಯೋ ನಿದ್ದೆ<br />
ರಾತ್ರಿ ಹಗಲು ನಿಂತಲ್ಲಿ ಕುಂತಲ್ಲಿ<br />
ನಿದ್ದೆ-<br />
ಎಲ್ಲೊ ಇದ್ದೆ.<br />
ಅಷ್ಟಷ್ಟಾಗಿ<br />
ಎಡವುತ್ತ ತಡವುತ್ತ<br />
ಗಡಗುಟ್ಟಿ ನಡಗುತ್ತ<br />
ಹೆಜ್ಜೆ ಹೆಜ್ಜೆಗೆ ಕಣ್ಣುಜ್ಜಿಕೊಂಡು<br />
ಸುತ್ತಾ ಮುತ್ತಾ ಬಳಸಿ<br />
ಸುತ್ತೀ ಬಳಸಿ<br />
ಕಣ್ಣರಳಿಸಿ ನೋಡಿದಾಗ<br />
ಗ್ರೋಸರೀ ಶಾಪಿನಲ್ಲಿ ಕೋಳಿ ಕೂಗಿತ್ತು!<br />
ಆಮೇಲೆ ಕೂಡ ಒಮ್ಮೊಮ್ಮೆ<br />
ಡಿಸ್ಕೋ ರಿದಮ್ಮಿಗೆ ತಾಳ<br />
ತಪ್ಪಿ ಕಾಲ ಬಡಿದಾಗ<br />
ಚೀಸ್‍ಬರ್ಗರ್ ಮುಂದೆ ಬಗ್ಗಿ ಕೂತಾಗ<br />
ಬೂಸ್ ಪಾರ್ಟಿಯಲ್ಲಿ ಮಾರ್ಟೆನಿ ಹಿಡಿದಾಗ<br />
ಮರುಕಳಿಸುವ ಜೊಂಪು<br />
ಬಿಡದೆ ಕಾಡಿತ್ತು.<br />
ಅಂತೂ ಇಂತೂ ಕೊನೆಗೆ<br />
ತಾಸಿಗೆ ತಾಸು ನಿಮಿಷಕ್ಕೆ ನಿಮಿಷ<br />
ಸೆಕೆಂಡಿಗೆ ಸೆಕೆಂಡೂ<br />
ಹೊಂದಾಣಿಕೆಯಾಯ್ತು ಅಂದುಕೊಂಡಾಗ<br />
ಏನೋ ಆಗಿ<br />
ಸಡನ್ನಾಗಿ<br />
ಇಂಡಿಯಾಕ್ಕೆ ಹೋಗಿ<br />
ಕಂಡು ಕೇಳದ ಒಬ್ಬ<br />
ಮಂಡೋದರಿಯ ಮುಂದೆ<br />
ಮದುವೆಗಂಡಾಗಿ ನಿಂತಾಗ<br />
ಮತ್ತೆ ತೂ... ಕ... ಡಿ... ಕೆ<br />
ಕಣ್ಣ ತುಂಬಿತ್ತು.<br />
</p>
<p class="text-right"><strong><em>_ನಾ. ರಾ. ಭಟ್ಟ.</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ವಿರಹಿಯ ಓಲೆ</h1>
<p class="myquote">
("ದೇವಿ ಭುವನ ಮನಮೋಹಿನಿ" ಮಟ್ಟು)<br />
ದೇವಿ, ನನ್ನ ಮನಮೋಹಿನಿ!<br />
ನಿರ್ಮಲ ಚಿತ್ತೆ, ಶುಭಾಂಗಿ, ಸುಹಾಸಿನಿ,<br />
ಒಲವು ಒಲವು ನಿನಗೆ<br />
ಅನುದಿನ ನಿನ್ನನು ಸ್ಮರಿಸುತಲಿರುವೆನು,<br />
ವಿರಹ ತಾಪದಲಿ ನಾ ಬೇಯುತಲಿಹೆನು;<br />
ನಿನ್ನನು ಅಗಲಿರಲಾರೆನು ಕಣ್ಮಣಿ<br />
ಸಂತೈಸಲು ಬಾ ಬೇಗ ನಲ್ಲೆ ನೀ<br />
ನಿನ್ನಯ ಪ್ರೇಮ ಎನಿತು ಅಗಾಧ<br />
ನಿನ್ನಯ ತಾಳ್ಮೆ ವಸುಧೆ ಸಮಾನ<br />
ಮಾಧುರ್ಯವೆ ತುಂಬಿದ ಅನುರಾಗ<br />
ನಿನ್ನಯ ನುಡಿಯೇ ಎನಗೆ ಶ್ರೀರಾಗ
</p>
<p class="text-right"><strong><em>-ಸಿ. ಎಂ. ರಾಮಕೃಷ್ಣ</em></strong>(ಚೆರಿಹಿಲ್, ನ್ಯೂಜೆರ್ಸಿ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನನ್ನ ಮುದ್ದು ಕಂದ</h1>
<p class="myquote">
ನನ್ನ ಮುದ್ದು ಮಗು<br />
ನೋಡಿರವಳ ಸೊಬಗು<br />
ನನ್ನ ಕಣ್ಣ ನೋಟ<br />
ಅವಳ ಆಟ ಪಾಠ<br />
ಬೊಗಸೆಗಣ್ಣ ಅಂದ<br />
ಪುಟ್ಟ ತುಟಿಯ ಚಂದ<br />
ಮುಗುಳು ನಗೆಯ ತಂದ<br />
ಎನ್ನ ಮನದ ಬಂಧ<br />
ನಿನ್ನ ದನಿಯ ಇಂಪು<br />
ಮನಕೆ ಬಹಳ ತಂಪು<br />
ಇದು ಯಾವ ರಾಗ?<br />
ಇದೇ ನವ್ಯ ರಾಗ<br />
ಕರೆವೆ ನಿನ್ನ ನಾನು ಸಹಸ್ರ ನಾಮದಿಂದ<br />
ಬರುವೆ ಎನ್ನ ಬಳಿಗೆ ಬಲು ಮುದದಿಂದ<br />
ಕರೆಯಲವಳು ಅಮ್ಮ ಹೃದಯ ತುಂಬಿತೆನಗೆ<br />
ನನ್ನ ಮುದ್ದು ಗೊಂಬೆ ನಾ ನಿನ್ನ ಎತ್ತಿಕೊಂಬೆ<br />
ಪುಟ್ಟ ಅಂಬೆಗಾಲಿನಲ್ಲಿ ನಿನ್ನ ಓಡಾಟ<br />
ಪೇಪರನ್ನು ಹರಡಿಕೊಂಡು ಸಾಗಿದೆ ಹೋರಾಟ<br />
ನಾನೂ ಹೀಗೆ ಕೊಟ್ಟಿದ್ದೇ ಅಮ್ಮಾ ನಿನಗೆ ಕಾಟ<br />
ಇದಲ್ಲವೇ ನನ್ನ ಪಾಲ ಸಿಹಿಯಾದ ಊಟ<br />
ಸಕ್ಕರೆಗೂ ಮಿಗಿಲು ನೀನು ನಕ್ಕರೆ<br />
ನೀನು ನಕ್ಕರೆ ಎನಗೆ ಸ್ವರ್ಗವೀ ಧರೆ<br />
ಇದುವೆ ಎನಗೆ ದೈವವಿತ್ತ ಮಹಾ ಉಡುಗೊರೆ<br />
ಚಿರ ಋಣಿಯಾಗಿರುವೆ ಇದಕೆ ನಿನಗೆ ಓ ದೊರೆ
</p>
<p class="text-right"><strong><em>-ಆಶಾ ರಾವ್</em></strong>(ವೆಸ್ಟ್‍ಮಾಂಟ್, ಇಲಿನಾಯ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕನ್ನಡ ಕೆಳೆಯರಿರ....</h1>
<p class="myquote">
ಕಡಲಾಚೆ ನೆಲಸಿರುವ ಕನ್ನಡದ ಕೆಳೆಯರಿರ<br />
ನಿಮ್ಮ ನುಡಿಯೊಲುಮೆಯನು ಕಂಡು ಹಿಗ್ಗಿದೆ ಹೃದಯ<br />
ಬೆಟ್ಟ ಗುಡ್ಡಗಳಿರಲಿ, ಸಾಗರಗಳಡ್ಡವಿರೆ<br />
ತಾಯ್ನುಡಿಯು ಮರೆಯದಿಹ ನಿಮಗಿದೋ ಶುಭಾಶಯ!<br />
ಕನ್ನಡವು ಕಸ್ತೂರಿ ಎಂಬ ನುಡಿ ದಿಟವಾಯ್ತು<br />
ನಿಮ್ಮ ಸಾಹಸದಿಂದ ದೂರ ದೂರಕೆ ಹಬ್ಬಿ!<br />
ತವರುನಾಡಿನ ಕೀರ್ತಿ ಬೆಳೆದು ಹೆಮ್ಮರವಾಯ್ತು<br />
ಕನ್ನಡದ ಸವಿದನಿಯ ಸಾರಿರಲು ನೀವುಬ್ಬಿ!<br />
ನೆಲಸಿದಲ್ಲಿಯೆ ಕನ್ನಡಿಗರೊಡಗೂಡಲಿ!<br />
ಕನ್ನಡದ ಕವಿವಾಣಿ ಮೊರೆ ಮೊರೆಯುತಿರಲಿ!<br />
ಕನ್ನಡದ ಕೆಚ್ಚುನುಡಿ ಕಾಪಾಡುತಿರಲಿ!<br />
ಕಡಲ ಕನ್ನಡಿಗರಿಂತೆಯೆ ಮುನ್ನಡೆಯಲಿ!<br />
</p>
<p class="text-right"><strong><em>-ಜಿ. ವರದರಾಜರಾವ್</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸಂದೇಶ</h1>
<p class="myquote">
ಸಾಗರಗಳನು ದಾಟಿ ಉದ್ಯೋಗವನ್ನರಸಿ<br />
ಹೋಗಿ ಕೆನಡದ ಟೊರೆಂಟೋದಲ್ಲಿ ನೆಲಸಿ<br />
ಹಾಗೆ ಜೀವನ ಪಥವ ಕಂಡ ಬಹು ಜನವೃಂದ<br />
ಕಾಗಿ ಸಂದೇಶವೊಂದನ್ನೀವೆ ಸ್ಮರಿಸಿ<br />
ಎಲ್ಲಿದ್ದರೇನು ತಾಯ್ಮಡಿಲ ನುಡಿ ಮರೆವುದೇ<br />
ಬಲ್ಲವರು ಸೇರಿ ಸಂಘವನೊಂದ ರಚಿಸಿ<br />
ನಿಲ್ಲದೆಸಗುವರು ಕನ್ನಡ ತಾಯ ಸೇವೆಯನು<br />
ಅಲ್ಲು ಪಸರಿಸೆ ಕಂಪ ಸಂಚಿಕೆಯನಿಳಿಸಿ<br />
<br />
ನಿಂದು ಸಭೆ ಸಮ್ಮೇಳನಗಳನೆಸಗುತ್ತ<br />
ಮುಂದುವರಿಯುವರು ತಮ್ಮ ಸಂಸ್ಕೃತಿಯ ಹಾದಿಯಲಿ<br />
ಚಂದ ಕನ್ನಡದ ಪರಿಮಳವ ಪಸರಿಸುತ<br />
ಹಿರಿದು ಸಂತಸವಾಯ್ತು! ಟೊರೆಂಟೊ ದೂರದೊಳಂತು<br />
ಹೊರಡಿಸುವ ತಾಯ್ನುಡಿಯ ಸಂಚಿಕೆಯನೆಂತು<br />
ಬರೆದು ಬಣ್ಣಿಸಿದರೂ ಕಿರಿದು! ಯತ್ನವು ಘನವು<br />
ದೊರೆಕೊಳಲಿ ಸತ್ವ, ಸೌಂದರ್ಯಗಳು! ನಿಂತು<br />
ಓ ಕನ್ನಡದ ತಾಯ ಮಕ್ಕಳೇ! ಕೆನಡದಲಿ<br />
ಸಾಕು ತಾಯಿಯ ಮಡಿಲೊಳೊಂದಾಗಿ ಕೂಡಿ<br />
ಏಕ ಕಂಠದೊಳು ತಾಯ್ನುಡಿಯ ಸೇವಿಪ ನಿಮ್ಮ<br />
ಸೌಕುಮಾರ್ಯದ ನವೋತ್ಸಾಹವನು ನೋಡಿ<br />
ಬಂತು ಸಂತಸದಿ ಕಂಬನಿ! ಓ ಟೊರೆಂಟೊದಲಿ<br />
ನಿಂತ ಕನ್ನಡ ಬಂಧುಭಗಿನಿಯರೆ ನಿಮ್ಮ -<br />
ಅಂತರ್ಯದೊಳಗಿದ್ದ ತಾಯ್ನುಡಿಯ ಮಮಕಾರ-<br />
ಕೆಂತಿಲ್ಲಿ ನಾಚದಿಹ ಕನ್ನಡಿಗನೆಮ್ಮ!!<br />
ಎಲ್ಲಿದ್ದರೇನು ಹೃದಯದ ವೀಣೆ ಮಿಡಿಯುತಿರೆ<br />
ಸೊಲ್ಲ ಪತ್ರಗಳಲ್ಲಿ ಮನಮೆಚ್ಚೆ ನೋಡೆ<br />
ನಿಲ್ಲದುತ್ಸಾಹದಲಿ ನಿಮ್ಮ ಕನ್ನಡ ಸಂಘ<br />
ವಲ್ಲಿ ಚಿರಕಾಲ ಬೆಳಗಲಿ ಶ್ರೀಯುಕೂಡೆ!!
</p>
<p class="text-right"><strong><em>_ಸಿ.ವಿ. ಭಟ್, ವಿದ್ವಾನ್,</em></strong>ಕಾಸರಗೋಡು, ಕೇರಳ.</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹೇಮಂತದ ಒಂದು ನಸುಕಿನಲ್ಲಿ</h1>
<p class="myquote">
ದಿನಚಕ್ರದಗುಂಟ ತಮ್ಮ ಚಕ್ರಗಳನ್ನು<br />
ನಿರಂತರವಾಗಿ ಉಳಿಸುತ್ತಲೇ ನಡೆದ<br />
ಕಾರು-ಟ್ರಕ್ಕುಗಳ ಮೊರೆತದ ನಡುವೆಯೂ,<br />
ಇರುವಷ್ಟರಲ್ಲೇ ಸಮಂಜಿಸಿಕೊಂಡು ತೂರಿಕೊಂಡಿದ್ದ<br />
ಇರುಳ ನೀರವತೆ-<br />
ಇಕ್ಕಟ್ಟಿನಲ್ಲಿರಲಾರದೇ ಕರಗುತ್ತಿರುವ ಹಾಗೆಯೇ<br />
ಹಗಲ ಹೆಜ್ಜೆಯ ಅನುರಣಿಕೆ.<br />
ಅದರೊಟ್ಟಿಗೆ ನಾನೂ ಹೆಜ್ಜೆ ಸೇರಿಸಲೆಂದು<br />
ಹಾಸಿಗೆಯಿಂದೆದ್ದು ಹೊರಬಿದ್ದಾಗ<br />
ಮನಸ್ಸಿಗೆ ಅವ್ಯಕ್ತ ಉಲ್ಲಸ-ಲವಲವಿಕೆ.<br />
ಬಾನಿಂದ ಭೂವರೆಗೆ ಪ್ರಕೃತಿಯೇ ನೇಯ್ದ<br />
ತೆಳುವಾದ ಮಸ್ಲಿನ್ ಮುಸುಕಿನ ಹಾಗೆ,<br />
ಇಲ್ಲಿಂದ ಎಲ್ಲೆಲ್ಲಿಯ ವರೆಗೂ ತೆರೆಗಳೇ ತೆರೆಗಳಾಗಿ<br />
ಹೇಮಂತನ ಪ್ರಭಾವಳಿ-ಹಿಮ.<br />
ಮುಂದೆ ನಡೆದಷ್ಟೂ ಪದರ ಪದರಗಳು<br />
ತಂತಾವೇ ಸರಿದು ನನಗೆ ದಾರಿ ಕೊಟ್ಟಂತೆ,<br />
ಇಡೀ ವಿಶ್ವಕ್ಕೆ ನಾನೊಬ್ಬನೇ ಇದ್ದಂತೆ,<br />
ನವಿರಾದ ಪದರಗಳ ಪರದೆಗಳ ನಡುವೆ<br />
ನಾನೇ ವಿಶ್ವರೂಪಿ ಎನಿಸುವಂತೆ,<br />
ಬದುಕು- ಬವಣೆ ಪರಿವೆ ಇಲ್ಲದೆ<br />
ಮನಸ್ಸು ಸಚ್ಚಿದಾನಂದದಲ್ಲಿ ತೇಲುತ್ತ<br />
ಎಲ್ಲಿಯೋ ಆಳವಲ್ಲದ ದೂರದಲ್ಲಿನ<br />
ನಿತ್ಯದ ಕಡೆಗೆ ಜಾರುತ್ತಿರುವಂತೆ<br />
ಭಾಸವಾಗುತ್ತದೆ.<br />
ಅನಿತರಲ್ಲೇ, ಹಿಮಾಚ್ಛಾದವನ್ನು ಸವಿತೃ ಮರೆಮಾಡಿದಾಗ-<br />
ಕನಸಿದ್ದು ಕೊನೆಯಾಗಿ, ಕೆಲಸ-ಕೂಲಿ ನೆನಪಾಗಿ,<br />
ಅನಾಮತ್ತಾಗಿ ನೈಜತೆಗೆ ಇಳಿದ ಮನಸ್ಸಿಗೆ<br />
ಸುಂದರ ಅನುಭವದಿಂದ ಬೇರೆ ಸರಿದ ಬೇಸರ;<br />
ಅಷ್ಟರಲ್ಲೆ ಕೊಂಚ 'ಧನ್ಯೋಸ್ಮಿ' ಭಾವ.<br />
ಜೊತೆಗೇ-<br />
ಈ ಸೌಂದರ್ಯವನ್ನು ಸವಿಯಲಾರದ ಅಭಿಶಾಪದಲ್ಲಿ<br />
ಹಾಸಿಗೆಯಲ್ಲೇ ಹೊರಳುತ್ತ ಬೇಸಿಗೆಗೆ ಹಾ ತೊರೆಯುವ,<br />
ಕಾಸಿನ ಕೈಲಾಸವನ್ನು ಬೆನ್ನಟ್ಟಿ ಓಡುತ್ತಿರುವ,<br />
ಯಾಂತ್ರಿಕ ಜೀವನದ ಹಲ್ಲಿಗೆ ಸಿಕ್ಕಿ ಹಿಪ್ಪೆಯಾಗುತ್ತಿರುವ,<br />
ಯಾವುಯಾವುದೋ ಭಾರದಲ್ಲಿ ಮಣಿದು ಬಸವಳಿದಿರುವ,<br />
ಮಂದಿಯನ್ನು ನೆನೆದು ಮರುಕ ಮಾಡುತ್ತದೆ.<br />
ಮತ್ತೆ ಈ ಹಿಮ ಪರದೆ ನೆಲೆದೆಡೆಗೆ ಜಾರಿ ಬರುವ<br />
ಆ ನಾಳೆ ನಸುಕಿಗೆ ಮನಸು ಕಾಯುತ್ತದೆ.
</p>
<p class="text-right"><strong><em>-ಜಿ. ದಕ್ಷಿಣಾಮೂರ್ತಿ</em></strong>(ಮೌಂಟನ್ ವ್ಯೂ, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಆಸೆ</h1>
<p class="myquote">
ಜನ ಕೋಟಿಯ ಬಡತನದ ಬಸಿರಲ್ಲಿ<br />
ಜನಿಸಿದಾ ಕೂಸು.<br />
ಭರತವರ್ಷದ ಕಡು ದಾರಿದ್ರ್ಯದ<br />
ಕಿಟ್ಟದೊಳಗಿನ ಕಿಡಿ.<br />
ಶತ ಶತಮಾನಗಳ ಗುಲಾಮತೆಯ ಸಂಕಲೆಗಳ<br />
ಭವ್ಯ ಪರಂಪರೆಗಳ ಬೂದಿಯಲಿ ಏದುಸಿರುಕ್ಕುತಿದೆ.<br />
ಅಪ್ಪ ಹಾಕಿದ ಆಲದ ಮರಕ್ಕೆ ನೇಣು ಬಿದ್ದು<br />
ಗುಲಾಮನಾಗುವ ಮುನ್ನ<br />
ಸಮಾಜವಾದದ ಗೊಡ್ಡು ಬಂಡಿಯನೇರಿ<br />
ಇಪ್ಪತ್ತೊಂದನೇ ಶತಮಾನಕೆ ಕುಟ ಕುಟಾ ಕುಂಟುತ್ತಾ<br />
ನಡೆದಾಗ ಗಾಲಿ ಕಿತ್ತು, ಮೂಕಿ ಮುರಿದು<br />
ಹಲ್ಲು ಹರಿಯುವ ಮುನ್ನ<br />
ಪ್ರಜ್ವಲಿಸಿ ಜ್ಯೋತಿಯಾಗುವ ಬಯಕೆ.<br />
ಕೆರೆಯಂಚಿನ ಜೊಂಡಾಗಿ,<br />
ಕೊಳೆತು ಕೊರಗುವ ಮುನ್ನ<br />
ಕಾಲಿನ ಕುಡುಗೋಲಿನ ಕೊಯ್ತಕ್ಕೆ ಸಿಕ್ಕಿ<br />
ಚಾಪೆಯಾಗಿ ಎಲ್ಲರ ತುಳಿತಕ್ಕೆ ಸಿಲುಕುವ ಮುನ್ನ<br />
ನಂತನವ ಬಿತ್ತಿ, ಬೆಳಸಿ, ಹೆಮ್ಮರವಾಗಿ<br />
ಅಶ್ವತ್ಥವೃಕ್ಷದಂತೆ ಗಿಳಿಸಂಕುಲಕೆ ಆಶ್ರಯದಾತನಾಗುವ ಆಸೆ.
</p>
<p class="text-right"><strong><em>-ನಾರಾಯಣ ಸ್ವಾಮಿ</em></strong>(ಕಿಂಗ್ ಆಫ್ ಪ್ರಷ್ಯ, ಪೆನ್ಸಿಲ್ವೇನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಇಲ್ಲಿ ಇಲ್ಲ</h1>
<p class="myquote">
ಅಮೆರಿಕದಲ್ಲಿ ಎಲ್ಲೂ ಇಲ್ಲ-<br />
ನನ್ನವರಿಲ್ಲ, ತನ್ನವರಿಲ್ಲ;<br />
ನೀನೇ ಎಂದು ಕೇಳುವರಿಲ್ಲ!<br />
ಅಳುವವರಿಲ್ಲ, ನಗುವವರಿಲ್ಲ-<br />
ಅತ್ತರೆ ಏಕೆಂದು ಕೇಳುವರಿಲ್ಲ;<br />
ನಕ್ಕರೆ ಜೊತೆಗೆ ನಗುವವರಿಲ್ಲ!<br />
ಗಂಡ ಹೆಂಡತಿಯ ಕೇಳುವುದಿಲ್ಲ;<br />
ಹೆಂಡತಿ ಗಂಡಗೆ ಮಣಿಯಬೇಕಿಲ್ಲ;<br />
ಒಟ್ಟಿಗೆ ಇಬ್ಬರೂ ಇರುವುದೇ ಇಲ್ಲ!<br />
ಅಣ್ಣ-ತಮ್ಮ ಸೇರುವುದಿಲ್ಲ;<br />
ಅಕ್ಕ ತಂಗಿ ತೌರು ಒಂದೇನಲ್ಲ;<br />
ಬಂಧು ಬಳಗ ಬೇಕಾಗಿಲ್ಲ!<br />
ಸೋತರೆ ಧೈರ್ಯ ಕೊಡುವವರಿಲ್ಲ;<br />
ಗೆದ್ದರೆ ಬೆನ್ನು ತಟ್ಟುವರಿಲ್ಲ;<br />
ಸೋಲೂ ಗೆಲುವೂ ಒಂದೇ ಎಲ್ಲ!<br />
ಸೀರಿಯಲ್ ಇಲ್ಲದೆ ಬ್ರೇಕ್‍ಫಾಸ್ಟ್ ಇಲ್ಲ;<br />
ಪೀಟ್ಸಾ ಸ್ಪಗೆಟ್ಟಿಗೆ ಕೊನೆ-ಮೊದಲಿಲ್ಲ;<br />
ಅಡಿಗೆ ಮನೆಯ ಯೋಚನೆಯಿಲ್ಲ!<br />
ಜಾತಿ ಭೇದವು ಮೊದಲೇ ಇಲ್ಲ!<br />
ಕೀಳು ಮೇಲು ಎಂಬುದೇ ಇಲ್ಲ-<br />
ಕೆಲಸಕೆ ಗೌರವ ಇಲ್ಲಿದೆಯಲ್ಲ!<br />
ಹಾಯ್ ಎಂದು ಹೇಳುವರೆಲ್ಲ;<br />
ಮನೆಗೆ ಮಾತ್ರ ಕರೆಯುವುದಿಲ್ಲ-<br />
ಕ್ರಿಸ್ಮಸ್ ಹಬ್ಬ ನಿಲ್ಲುವುದಿಲ್ಲ!!
</p>
<p class="text-right"><strong><em>-ಹ ವೆ ಕೃಷ್ಣಮೂರ್ತಿ</em></strong>(ವಿಂಟರ್ ಹೇವನ್, ಫ್ಲಾರಿಡಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಮೊದಲ ರಾತ್ರಿ</h1>
<p class="myquote">
ಕತ್ತಲಿಲ್ಲದ ಹಗಲು ಹಾರುತ್ತ ಬಂದಾಗ<br />
ಕಡಲು, ಮರುಭೂಮಿ, ಹಿಮಾಚ್ಛಾದಿತ ಬೆಟ್ಟಗಳು<br />
ಊರು, ನದಿಗಳು ತ್ರಿವಿಕ್ರಮ ಪಾದದಡಿಯಲ್ಲಿ<br />
ಚಿಕ್ಕದಾಗಿ ವಿಮಾನದಲ್ಲಿ ತೇಲುತ್ತ ಬಂದಾಗ,<br />
ಮುಟ್ಟಿದ್ದೆ ಅಮೆರಿಕೆಯ ನ್ಯೂಯಾರ್ಕ್ ನೆಲ.<br />
ಹಿಂದೂ ಶಾಸ್ತ್ರೀಯ ವಾದದಂತೆ ಇದು ಕರ್ಮಭೂಮಿಯಲ್ಲ;<br />
ಜಪ, ದೇವನಿಲುವಿಗೆ, ಪುನರ್ಜನ್ಮಕ್ಕೆ ಇಲ್ಲಿ ಬೆಲೆಯಿಲ್ಲ.<br />
ಆದರೆ, ಇಲ್ಲಿನ ಜನಕ್ಕೆ ಅದೂ ಗೊತ್ತಿಲ್ಲ.<br />
ಹಣ ಮಾಡುವ ಜನ ದೇವರಿಗೆ ಜನ್ಮಾಂತರಕ್ಕೆ ಎಡೆಕೊಟ್ಟು<br />
ಜೋಳಿಗೆಯ ತುಂಬುತ್ತಾರೆ!<br />
ಪೂರ್ವಜರು ಮರದ ಪೊಟರೆಯಲ್ಲಿ ವಾಸಿಸಿದಂತೆ,<br />
ಇಲ್ಲಿ ನಾವು ಬಣ್ಣದ ಮರದ ಮನೆಯಲ್ಲಿ ಇರುತ್ತೇವೆ.<br />
ಇದು ನಮ್ಮ ಮೊದಲ ಹಗಲಿನನುಭವ.<br />
ರಾತ್ರಿಯೆದ್ದು ಹಗಲೆಂದು ಭ್ರಮಿಸುವ ನಾವು<br />
ಕತ್ತಲೆಂದು ಮುಸುಕೆಳೆಯುತ್ತೇವೆ.<br />
ಕಾಗೆ ಕೂಗದಿದ್ದರೂ ಇಲ್ಲಿ ಬೆಳಗಾಗುತ್ತಿದೆ!
</p>
<p class="text-right"><strong><em>-ಕುಮುದಾತನಯ</em></strong>(ಜೆರ್ಸಿ ಸಿಟಿ, ನ್ಯೂಜೆರ್ಸಿ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಿರೀಕ್ಷೆ</h1>
<p class="myquote">
ಆತುರದಿ, ಕಾತರದಿ ಕಾಯುತಲಿದ್ದೆ ನಾ<br />
ವಿಶ್ವಾಸಿಗಳೊಡಗೂಡಿ-ವರುಷದಿಂ<br />
ಬೇರ್ವೊಡೆದು, ಬೆಳೆ ಬೆಳೆದು ಮರವಾದ<br />
ಆಸೆ ಫಲಿಸುವುದೋ - ಎಂದು.<br />
ಇಂತಿರುತಿರಲನಿತರೊಳೆ ವ್ಯೋಮ ವಿಸ್ತಾರಮಂ<br />
ಭೇದಿಸುತ ಪ್ರತ್ಯಕ್ಷಮಾಯ್ತೊಂದು ವಿಮಾನಂ;<br />
ಒಡನೆಯೇ ಭೂ-ಸ್ಪರ್ಶ ಮಾಡಿತ್ತು, ನಮಗಭಿಮುಖವಾಯ್ತು-<br />
ಹೃದಯದಾ ತುಡಿತ ನೂರ್ಮಡಿಯಾಯ್ತು!<br />
ಓ! ತುಡಿತವೆ, ತಾಳ್, ತಾಳ್; ಅದೋ ನೋಡು,<br />
ಗಕ್ಕನೆ ನಿಂತಿದೆ ವಿಮಾನಂ;<br />
ಇಳಿಯತೊಡಗಿಹರ್ ಮನುಜರದರಿದೆ;<br />
ಆದರೇನವರೆಲ್ಲ ಅವ್ರ್, ಇವರ್-ನಿನ್ನವರ್?<br />
ಅದೋ, ಅಲ್ಲಿ, ಅವರುಂ ನಿನ್ನೆಡೆಗೆ ಕೈಬೀಸುತಿಹರು!<br />
ಬಂದಳೇ, ಬಂದಳೇ, ಆ ಜೀವ-ಗೆಳತಿ?<br />
ಜೀವ ಗ್ಯೋತಿ, ಪ್ರೇಮ ಮಯಿ?<br />
ತಂದಳೇ, ತಂದಳೇ, ಪ್ರೇಮ ಫಲವ?<br />
ಏನೆಂದೆ ಮಗನೇ-"ಅಪ್ಪಾ, ಅಪ್ಪಾ, ಅಪ್ಪ"?<br />
ಅಂತಾದರೆನ್ನ ಕ್ಷಮಿಸಿಹ ನೀ, ತಂದೆಯೆನಿಪಾ<br />
ಕರ್ತವ್ಯ ಭ್ರಷ್ಟನನ್; ಆದರೇಂ ನೀನಿರದೆ<br />
ಕ್ಷಣವೊಂದು ಯುಗವಾಯ್ತು ನೋಡ,<br />
ನೀನಿರಲು ಯುಗವೊಂದು ಕ್ಷಣವಾಗುವುದು ನೋಡ!<br />
ಎಲೆ ತುಂಟ! ಒಂದರಗಳಿಗೆ ಸಂದಿಲ್ಲ,<br />
ಆಗಲೇ ಹೆಗಲೇರುವಿಯ! ತಡೆ, ತಡೆ;<br />
ಅವಸರಮೇಕೆ? ನಾ ನಿನ್ನ, ನೀ ನನ್ನ<br />
ಮತ್ತಿನ್ನು ಬಿಡುವುದುಂಟೆ?<br />
ಇದೋ ನೋಡಿ, ಈ ಇವರೆ ವಿಶ್ವಾಸಿಗಳ್,<br />
ಒಡಹುಟ್ಟಿದವರಿಗುಂ ಮಿಗಿಲ್-ಕಾಣದಾ<br />
ನಾಡಿನಲಿ ತಂದೆ ತಾಯ್ಗಳ್, ನೇಹಿಗರ್;<br />
ಮಗನೆ, ಅವರ ಮಕ್ಕಳ ಇವರ್, ನಿನ್ನೊಡನಾಡಿಗಳ್-<br />
ಆಡಲಿಕೆ, ಓದಲಿಕೆ, ಬರೆಯಲಿಕೆ, ಬೆಳೆಯಲಿಕೆ!
</p>
<p class="text-right"><strong><em>-ಡಾ. ಮಾ. ಶಿ. ವಿಜಯಕುಮಾರ್</em></strong>(ಮಾಂಟ್ರಿಯಾಲ್, ಕೆನಡಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಉದಯವಾಗಿದೆ ಕನ್ನಡನಾಡು !</h1>
<p class="myquote">
ಉದಯವಾಗಿದೆ ನಮ್ಮ ಚೆಲುವ ಕನ್ನಡ ನಾಡು!<br />
ಉದಯವಾಗಿದೆ ನಮ್ಮ ಚೆಲುವ ಕನ್ನಡ ನಾಡು!!<br />
ಹಕ್ಕ ಬುಕ್ಕರು ಹರಸಿ, ಸ್ಥಾಪಿಸಿದ ನಾಡು;<br />
ವಿಜಯನಗರದ ರಾಜರಾಳಿದಾ ನಾಡು;<br />
ಹರಿದು ಹಂಚಾಗಿದ್ದು, ಒಂದು ಗೂಡಿದ ನಾಡು;<br />
ಶಿಥಿಲಿಸಿರುವೀ ಹಂಪೆ ಒಮ್ಮೆ ಮೆರೆದಾ ನಾಡು!<br />
ಯದುವಂಶದರಸುಗಳು ಪಾಲಿಸಿದ ನಾಡು;<br />
ಮೇಧಾವಿ ವಿಶ್ವೇಶ್ವರನು ಜನಿಸಿದಾ ನಾಡು;<br />
ಟಿಪ್ಪು ಹೈದರಾಲಿಯರು ಹೋರಾಡಿದ ನಾಡು;<br />
ಓಬವ್ವ ಕಿಂಡಿಯಲಿ ಕಾದಾಡಿದಾ ನಾಡು!<br />
ತುಂಗ ಭದ್ರ ಕೂಡಲಲಿ ಸಂಗಮಿಸುವ ನಾಡು;<br />
ಭೋರ್ಗರೆವ ಗೇರುಸೊಪ್ಪ ಜಲಪಾತದಾ ನಾಡು;<br />
ಕಾವೇರಿ ರಭಸದಲಿ ದುಮ್ಮಿಕ್ಕುವ ನಾಡು;<br />
ಮೇಕೆದಾಟಲಿ ಕಿರಿದಾಗಿ ಹರಿಯುತಿಹ ನಾಡು!<br />
ಗೋಮಟೇಶನು ರವಿಗೆ ಮೈಯೊಡ್ಡಿರುವ ನಾಡು;<br />
ಕೈಲಾಸ ವೈಕುಂಠಗಳ ಶಾಂತಿ ಧಾಮದಾ ಬೀಡು;<br />
ಬೇಲೂರು ಹಳೆಬೀಡು ಶಿಲಾ ಬಾಲಿಕೆಯರ ನಾಡು;<br />
ರಂಗ ತಿಟ್ಟಿನ ಪಕ್ಷಿಧಾಮದಚ್ಚರಿಯ ಬೀಡು!<br />
ಜಾಜಿ ಮಲ್ಲಿಗೆ ಸಂಪಿಗೆ ಕಂಪ ಬೀರುವ ನಾಡು;<br />
ತೆಂಗು ಮಾವು ಹಲಸುಗಳ ಸಮೃದ್ಧಿಯಾ ಬೀಡು<br />
ಕಾಫಿ ಮೆಣಸು ಅಡಿಕೆ ಬೆಳೆಯುತ್ತಿರುವ ನಾಡು;<br />
ರಾಗಿ ಜೋಳ ತೆನೆ ಭತ್ತ ಬಿತ್ತುವಾ ನಾಡು!<br />
ಕೋಲಾರದಲಿ ಚಿನ್ನ ಗಣಿ ಇರುವ ನಾಡು;<br />
ಮಲೆನಾಡ ಶ್ರೀಗಂಧದ ಸುವಾಸನೆಯ ಗೂಡು;<br />
ಸಹ್ಯಾದ್ರಿ ಮಲೆ ನಮಗೆ ವರಕೊಟ್ಟ ನಾಡು;<br />
ಆಗುಂಬೆಯಾ ದಿವ್ಯ ಸೂರ್ಯಾಸ್ತಮದ ನಾಡು!<br />
ಮಧ್ವ ಬಸವ ಶಂಕರಾದಿಯರು ಮತ ಸಾರಿದ ನಾಡು;<br />
ವರವಿತ್ತು ಹರಸುತಿಹ ಶಾರದಾಂಬೆಯ ನಾಡು;<br />
ರಂಗನಾಥನ ಪುಟ್ಟ ಪಾದ ಮೆಟ್ಟಿದ ನಾಡು;<br />
ಉಡುಪಿ ಕೃಷ್ಣ ಕನಕನಿಗೆ ತಿರುಗಿದಾ ನಾಡು;...<br />
ವೀರ ನಾರಾಯಣನು ಉದಿಸಿದ ನಾಡು;<br />
ಬೇಂದ್ರೆ ಕಾರಂತ ಮಾಸ್ತಿ ಕುವೆಂಪರ ತಾಯ್ನಾಡು;<br />
ಶೇಷಣ್ಣ ಚೌಡಯ್ಯ ನುಡಿಸಿದ ನಾಡು;<br />
ಕನಕ ಪುರಂದರರ ಕೀರ್ತನೆಯ ಬೀಡು!
</p>
<p class="text-right"><strong><em>-ಡಾ. ಎನ್ ಜಯರಾಮ್</em></strong>(ಹ್ಯೂಸ್ಟನ್, ಟೆಕ್ಸಾಸ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ತ್ರಿಶಂಕು</h1>
<p class="myquote">
ಊರಾಚೆಯಿಂದ ಬಂದವನಿಗೆ<br />
ಕಂಡದ್ದು -<br />
ಅರೆ ಸತ್ತ ಗುಲ್‍ಮೊಹರ್ ಮರಗಳು<br />
ಕ್ಷೀಣ ದೇಹಗಳು<br />
ಬತ್ತಿ ಹೋದ ಮೋರೆಗಳು<br />
ಅಸ್ಪಷ್ಟ ದೀಪದುರಿಬೆಳಕಲ್ಲಿ<br />
ತೆವಳುವ ಹೆಜ್ಜೆಗಳ ಹಲ್ಲಿ<br />
ಗೋಸುಂಬೆ ಹರಿದ ಜಾಡಲ್ಲಿ<br />
ಬಣ್ಣ - ಬಣ್ಣ<br />
ದಾರಿಯುದ್ದಕ್ಕೂ ಯುದ್ಧ<br />
ಕೋಮುವಾರು ಗಲಭೆ<br />
ಮೂತ್ರ ವಿಸರ್ಜಕರ ಸಹಗುಂಪು<br />
ಶುನಕಗಳ ಮೈಥುನ<br />
ಚಕ್ಕಳ ಬೊಂಬೆಗಳ ಬಯಲಾಟ<br />
ರೈಲಿನ ಹಾದಿಗುಂಟ<br />
ಕುಕ್ಕರಗಾಲಿನವರು<br />
ಕೈ ಬೀಸಿ ಕರೆಯುವರು<br />
ಬೋಗಿಯ ತುಂಬ ಮರಗಾಲಿನವರು<br />
ಬೆವರು ನಿರೋಧಕ ಹಚ್ಚದ<br />
ಕಂಕುಳಿನವರು.<br />
ಭರಿಸಲಾರದ<br />
'ಹೊರಲಾರದ'<br />
ಗರ್ಭ ಧರಿಸಿದವರು<br />
ಕಾಗೆಗಳು<br />
ಸಾಲಿಗೆ ನಿಂತ ಗೂಬೆಗಳು<br />
ಗೊತ್ತಿರುವವರ,<br />
ಗೊತ್ತಿಲ್ಲದೇ ಇರುವವರ<br />
ಧಾಳಿ<br />
ಕಳಿತ ಕಿತ್ತಲೆ ಸಂಜೆ ಕರಗಿ,<br />
ಹಿಂಡುಗೂಡುತ್ತಿವೆ<br />
ದಿಗಿಲುಮೋಡಗಳು<br />
ಕನಸುಗಣ್ಣಲ್ಲೇ-<br />
ರೋಜಿ ಪೊದೆ ಎಡವಿ ಬಿದ್ದು<br />
ಸಿಕ್ಕಿದ್ದು<br />
ಹಸಿ ಮಾವಿನೆಲೆ ಚೂರುಗಳು<br />
ಹಿಂದೆ ತಿರುಗಿದಾಗ<br />
ಕಂಡದ್ದು ಬರಿ ದಟ್ಟ ನೀಲಿ<br />
ಗಾಢವಾಗುತ್ತಿದೆ ಈ<br />
ಗಂವ್ವೆನ್ನುವ ಕತ್ತಲೆ-<br />
ಕತ್ತಾಳೆ ಬೇಲಿ.<br />
ಅಜ್ಜಿ ಕಂಡಿದ್ದ, ಹೇಳಿದ್ದ<br />
ಮೋಹಿನಿ ಬರಬಹುದೆ?<br />
ಕೊಳ್ಳಿದೆವ್ವಗಳು ಕುಣಿಯ ಬಹುದೆ?<br />
ಬೆಳ್ಳಂ ಬೆಳಗು-<br />
ಗೆಳೆಯ ಕೃಷ್ಣ ಹೇಳಿದ್ದಿಷ್ಟು:<br />
"ಇದು ಸಮಸ್ಯೆಗಳ ಕಂದರ<br />
ಸರ್ಕಾರೀ ಮಾಫಿಯಾದ ಹಂದರ<br />
ಬದುಕುವ ತಾಕತ್ತಿದ್ದರೆ ಬಾ ಮಗನೆ<br />
ಇಲ್ಲ - ಇರು ಅಲ್ಲೇ ಇರು;<br />
ನಿನಗಲ್ಲ ಈ ರಾವಣ ರಾಜ್ಯ!"
</p>
<p class="text-right"><strong><em>-ಡಾ. ಕೆ. ಎನ್. ಮೂರ್ತಿ</em></strong>(ಗೋಲ್ಡ್ಸ್‍ಬರೋ, ನಾರ್ತ್ ಕೆರೋಲಿನಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ವನಸುಮ</h1>
<p class="myquote">
ವನಸುಮದೊಲೆನ್ನ ಜೀ<br />
ವನವು ವಿಕಸಿಸುವಂತೆ<br />
ಮನವನನುಗೊಳಿಸು ಗುರುವೇ-ಹೇ ದೇವ ||ಪ||<br />
ಜನಕೆ ಸಂತಸವೀವ<br />
ಘನನು ನಾನೆಂದೆಂಬ<br />
ಎಣಿಕೆ ತೋರದೆ ಜಗದ ಪೊಗಳಿಕೆಗೆ ಬಾಯ್ ಬಿಡದೆ ||ಅನು||<br />
ಕಾನನದಿ ಮಲ್ಲಿಗೆಯು<br />
ಮೌನದಿಂ ಬಿರಿದು ನಿಜ<br />
ಸೌರಭವ ಸೂಸಿ ನಲವಿಂ<br />
ತಾನೆಲೆಯ ಪಿಂತಿರ್ದು<br />
ದೀನತೆಯ ತೋರಿ ಅಭಿ<br />
ಮಾನವನು ತೊರೆದು ಕೃತಕೃತ್ಯತೆಯ ಪಡೆವಂತೆ<br />
ಉಪಕಾರಿ ನಾನು ಎ<br />
ನ್ನು ಪಕೃತಿಯು ಜಗಕೆಂಬ<br />
ವಿಪರೀತ ಮತಿಯನುಳಿದು<br />
ವಿಪುಲಾಶ್ರಯವನೀವ<br />
ಸುಫಲ ಸುಮಭರಿತ ಪಾ<br />
ದಪದಂತೆ ನೈಜಮಾದೊಳ್ಪಿನಿಂ ಬಾಳ್ವವೊಲು<br />
</p>
<p class="text-right"><strong><em>-ಡಿ.ವಿ.ಗುಂಡಪ್ಪ</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನನ್ನ ಮುದ್ದು ಕಂದ</h1>
<p class="myquote">
ಓ ನನ್ನ ಕಂದ;<br />
ನಿನ್ನ ಮೊಗವೆಷ್ಟು ಅಂದ;<br />
ನಡೆ ನುಡಿಯೆಷ್ಟು ಚಂದ!<br />
ನೀನೊಮ್ಮೆ ನಕ್ಕರೆ<br />
ಅದೇ ಹಾಲು ಸಕ್ಕರೆ;<br />
ಮೀಸಲು ನಿನಗೆ ನನ್ನೆಲ್ಲ ಅಕ್ಕರೆ!<br />
"ಅಮ್ಮಾ", ಎಂದೊಡೆ ನೀನು<br />
ಮಧುರನಾದ ಕೇಳುವೆ ನಾನು-<br />
ಮಿಗಿಲಾದ ಸುಖ ಇನ್ನೇನು?<br />
ಓಹ್! ನಿನ್ನ ಅಪ್ಪುಗೆ<br />
ಸ್ವರ್ಗ-ಸುಖವದು ಎನಗೆ;<br />
ನೀನೆಂಥ ಅಮೂಲ್ಯ ಕೊಡುಗೆ.<br />
ಧನ್ಯವಾದಗಳು ಆ ದೇವಗೆ!
</p>
<p class="text-right"><strong><em>-ನಾಗಮಣಿ ವಿಶ್ವನಾಥ್</em></strong>(ಸೌತ್ ಫೀಲ್ಡ್, ಮಿಷಿಗನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಕನ್ನಡದ ಕಾಗುಣಿತ</h1>
<p class="myquote">
ಕನ್ನಡದ ನುಡಿ ಚೆಂದ, ನಡೆ ಚಂದ, ನಗೆ ಚಂದ<br />
ಕಾವೇರಿ ಹರಿದಿರುವ ಕನ್ನಾಡ ಬಗೆ ಚಂದ<br />
ಕಿತ್ತೂರ ಚೆನ್ನಮ್ಮ ವೀರ ಧೀರತೆಯಿಂದ<br />
ಕೀರ್ತಿಯನು ಗಳಿಸಿದಳು ಕರುನಾಡ ಮಡಿಲಿಂದ<br />
ಕುವರವ್ಯಾಸನು ಹಾಡಿ ಕುಣಿದನೈ ಮುದದಿಂದ<br />
ಕೂಗಿರಲು ಕೋಗಿಲೆಯು ಕನ್ನಡದ ಮರದಿಂದ<br />
ಕೃಪೆಯಿರಲಿ ಕರುನಾಡ ಬಸವನಾ ದಯೆಯಿಂದ<br />
ಕೂೃವಲ್ಲೆ ಕನ್ನಡವೆ ತಾಯ ಜೋಗುಳದಿಂದ<br />
ಕೆಂಪು ತಳಿರಿನ ಚೆಂದ ತೆಂಗು ಮಾವುಗಳಂದ<br />
ಕೇದಿಗೆಯ, ಮಲ್ಲಿಗೆಯ, ಸುರಗಿ ಸೌರಭದಿಂದ<br />
ಕೈಯ ಕಡೆಗೋಲಿಂದ ಉಡುಪಿ ಕೃಷ್ಣನು ನಿಂದ<br />
ಕೊಡುಗೈಯ ದಾನಿಗಳ, ಕಡುಭಕ್ತರಾನಂದ<br />
ಕೋವಿದರ, ಶಿಲ್ಪಿಗಳ, ಕವಿಯ ಕಲ್ಪನೆಯಿಂದ<br />
ಕೌಶಲದ ತವರಾದ ಕರುನಾಡ ನೆಲದಿಂದ<br />
ಕಂಗಳಿಗೆ ಚೆಲುವಾಗಿ, ಬಗೆಗೆ ಒಲವನು ತಂದು<br />
ಕಹಳೆಯಿಡು ಕನ್ನಡಕೆ ಜಯಭೇರಿ ನಿನ್ನಿಂದ.
</p>
<p class="text-right"><strong><em>-ವಿಮಲಾ ಚನ್ನಬಸಪ್ಪ</em></strong>(ಅಲೆಕ್ಸಾಂಡ್ರಿಯಾ, ವರ್ಜೀನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹಾವು</h1>
<p class="myquote">
ಮಡಚಿದ್ದ ಚಾಪೆ ಬಿಡಿಸ ಹೊರಟಾಗ<br />
ಕಂಡದ್ದೊಂದು ಹಾವು!<br />
ನಾಗರ ಹಾವು!<br />
ಹೆಡೆ ಬಿಡಿಸಿ ತಲೆ ಎತ್ತಿ ನಿಂತಿದೆ.<br />
ನನ್ನನ್ನೇ ನೋಡುತ್ತಲಿದೆ.<br />
ಎಲ್ಲಿಂದ ಬಂದುದೆಂಬುದೇ ಅರಿಯದು.<br />
ಹುತ್ತವಿಲ್ಲ. ಗವಿಯಿಲ್ಲ.<br />
ಆದರೂ ಹಾವು ನನ್ನ ಮುಂದಿದೆ.<br />
ಚಿಮಿಣಿ ಬೆಳಕಿನಲ್ಲೂ ಅದರ<br />
ಕಣ್ಣುಗಳು ಹೊಳೆಯುತ್ತಲಿವೆ.<br />
ಸೀಳಾದ ನಾಲಿಗೆಯ ಹೊರ ಹಾಕಿ,<br />
"ಬುಸ್, ಬುಸ್, ಬುಸ್" ಎಂದು,<br />
"ಇದೋ ಕಡಿಯುವೆ" ಎನ್ನುವಂತಿದೆ.<br />
ವಿಷದ ಹಲ್ಲು ಕಾಣದಿದ್ದರೂ<br />
ಭಯ ಓಡೋಡಿ ಬರುತ್ತಿದೆ.<br />
ಕಲಿತಿದ್ದ ಧರ್ಮವೆಂದಿತು:<br />
"ದೇವರು, ನಮಸ್ಕರಿಸು, ಹಾಲೆರೆ,<br />
ನಿನ್ನನ್ನು ಹರಸ ಬಂದಿಹ ದೇವರು."<br />
ಕಲಿತಿದ್ದ ವಿದ್ಯೆ ಎಂದಿತು:<br />
"ಹಾವೊಂದು ಬರಿ ಉರಗ ;<br />
ದೊಣ್ಣೆ ಹುಡುಕು, ಹೊಡೆ, ಬಡೆ;<br />
ಆಮೇಲೆ ಕೊಂದು, ಅದರ<br />
ಭಾಗಗಳನ್ನೆಲ್ಲ ಕಲಿ;<br />
ಅದರ ಕಶೇರುಮಣಿಗಳನ್ನೆಲ್ಲ ಎಣಿಸಿನೋಡು"<br />
ಮನದ ಮೂಲೆಯಲ್ಲಿದ್ದ ಅಂಜಿಕೆ ಹೇಳಿತು:<br />
"ನಿನ್ನ ಕಾಲಿಗೆ ಬುದ್ಧಿ ಹೇಳು;<br />
ಇಲ್ಲವಾದರೆ ನಿನಗೆ ಉಳಿಗಾಲವಿಲ್ಲ;<br />
ಹಾವಿನೊಡನೆ ಆಟ ಸಲ್ಲದು!"<br />
ಆತ್ಮ ನುಡಿಯಿತು:<br />
"ಅದೂ ನಿನ್ನಂತೆ ಒಂದು ಪ್ರಾಣಿ;<br />
ಪ್ರಜಾಪ್ರಭುತ್ವ ರಾಷ್ಟ್ರದಲ್ಲಿ<br />
ಅದಕ್ಕೂ ನಿನ್ನಷ್ಟೇ ಹಕ್ಕಿದೆ<br />
ಅದನ್ನೂ ನಿನ್ನಂತೆ ಕಾಣು."<br />
ವಿವೇಕವೆಂದಿತು:<br />
"ಮನೆಗೆ ಬಂದಿರುವ ಅತಿಥಿ<br />
ಯನ್ನು ಹಾಗೆ ಹಿಂದಿರುಗಿಸಬೇಡ;<br />
ಅತಿಥಿ ಸತ್ಕಾರ ತಿಳಿದೂ, ಇಂತಿರುವುದು ಸರಿಯೇ!?"<br />
ಹಾವು ಹೆಡೆ ಮಡಚಿತು,<br />
ಹಾವು ಹೆಡೆ ಬಿಡಿಸಿತು,<br />
ಮತ್ತೊಮ್ಮೆ ಮಡಚಿತು, ಬಿಡಿಸಿತು,<br />
ಮಡಚಿ-ಬಿಡಿಸಿ; ಮಡಚಿ-ಬಿಡಿಸಿ;<br />
ಕಡೆಗೆ ಬಿಡಿಸಿಯೇ ಬಿಡಿಸಿತು!<br />
ಮೆಲ್ಲಗೆ ಮುಂದಕ್ಕೆ ಹರಿಯತೊಡಗಿತು.<br />
ಹಾಯ್!<br />
ಎಂದಿತು ಮನಸ್ಸು ಬೆಚ್ಚಿ.<br />
ಮತ್ತೆ ಧೈರ್ಯ ತಂದು<br />
ಅಲ್ಲಿಯೇ ನಿಂತಾಗ, ಹಾವೂ<br />
ಸ್ವಲ್ಪ ಹೊತ್ತು ನಿಂತಲ್ಲಿಯೇ ನಿಂತು<br />
ಮತ್ತೆ ಮುಂದೆ ಬಂದು<br />
ಕಡಿಯಲೋ ಬೇಡವೋ ಎಂದು<br />
ಆಲೋಚಿಸುವಂತೆ ಕಂಡಿತು.<br />
ಇನ್ನೇನು ಕಡಿಯುವುದರಲ್ಲಿದೆ-<br />
"ನನಗೆ ಉಳಿಗಾಲವಿಲ್ಲ."<br />
ದೊಣ್ಣೆ ಹುಡುಕಲು ಕೈ ಬಾರದಾಯಿತು!<br />
ಕಣ್ಣು ಕಾಣದಾಯಿತು!<br />
ಕಾಲು ಕೀಳಲು, ಕಾಲೂ ಬಾರದಾಯಿತು!<br />
ಕಿವಿ ಕೇಳದಾಯಿತು!<br />
ಕಡೆಗೂ ಹಾವು ಕಡಿದೇ ಬಿಟ್ಟಿತು.<br />
ವಿಷವೇರಿತು!<br />
ನಾನು ಸತ್ತೆ!<br />
ಮತ್ತೆ ಸತ್ತೂ ಬದುಕಿದೆ!<br />
ಇನ್ನೊಮ್ಮೆ ಹಾವು ಬಂದಾಗ<br />
ಖಂಡಿತ, ಹೊಡೆದು, ಬಡೆದು<br />
ಕೊಲ್ಲುವೆನೆಂಬ ಸಮಾಧಾನ ಕಡೆಗೆ!
</p>
<p class="text-right"><strong><em>-ಶಾಮ ಭಟ್</em></strong>(ಯೀಡಾನ್, ಪೆನ್ಸಿಲ್ವೇನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹುಟ್ಬೇಕು ಇಂಗ್ಲಂಡಿನಾಗ</h1>
<p class="myquote">
"ಇಂಗ್ಲಂಡಿಗ್ಹೋಗಿ ಬರ್ತೀನಿನಾನು"<br />
ಅಂದಾನ ಹಳ್ಳಿ ಹೈದ;<br />
ಹಳ್ಳಿಯಾಗ ಇವನೆ ಚಲುವಪ್ಪ ಗೌಡ<br />
ಹಿರಿಮೆಯನು ಮೇಲಕ್ಕೆ ಒಯ್ದ.<br />
ಗಟಾರದಾಗ ಓಡಾಡಿಕೊಂಡು<br />
ತಿಪ್ಪೆಯಲಿ ಹಾರಿದಾತ,<br />
ಸಗಣಿಯನು ಹಿಡಿದು ಎಮ್ಮೆಯನು ಏರಿ<br />
ಕೆರಯಲ್ಲಿ ಈಜಿದಾತ.<br />
ಈಮಾನಿನಾಗ ಹಾರ್ತಾನೆ ಹುಡುಗ<br />
ಅವ ಜಾಣ ಅಲ್ಲವೇನ್ರೀ?<br />
ಕಲ್ಲಪ್ಪ ಜಾಣ ತಲೆ ಚುರುಕಿನಾವ<br />
ಇಂಗ್ಲಂಡು ಕರದೈತಿ ಕಣ್ರೀ.<br />
ಇಂಗ್ಲೀಷು ಆದ್ರ, ಅದಕ್ಯಾಕ ಚಿಂತಿ<br />
ಕಲಿತಾನ ಇಂಗ್ಲಂಡಿಗ್ಹೋಗಿ,<br />
ಅಂಗ್ರೇಜಿ ಡ್ರೆಸ್ಸು ಮಾಡ್ತಾನ ಅವನು<br />
ಟಿಪ್ ಟಾಪು ಎಲ್ಲ ಆಗಿ<br />
"ಸಾವ್ಕಾರ ಮಗನ ಸರಕಾರ ಕಳಿಸೈತಿ<br />
ಹೆಚ್ಚಿಸಿದ ಭಾರತದ ಘನತೆ"<br />
ಅಂದಾರ ಜನರು ಅದು ಅವರ ಉಸಿರು<br />
ಹೋಗ್ಲಿ ಬಿಡು ಹುಚ್ಚು ಜನತೆ.<br />
ಭಾರತವು ಅಂದ್ರ ಗೊತ್ತಿಲ್ಲ ಪಾಪ<br />
ಹಲವಾರು ವರ್ಷವಾಯ್ತು......<br />
ಭಾರತಕ ಈಗ ಇಂಡಿಯಾ ಅಂತ<br />
ಹೊಸ ನಾಮಕರಣವಾಯ್ತು.<br />
ಕೋಳಿಯನೆ ಕೊಂದ. ಹಂದಿಯನೆ ತಿಂದ<br />
ಅದು ಬಹಳ ರುಚಿಯೆ ಅಂದ.<br />
ಆಕಳದ ಬಾಲ, ನಾಲಿಗೆಯು, ಮಾಂಸ<br />
ತಿನ್ನಾಕ ಹೌದು ಆನಂದ.<br />
"ಸುರೆ ಇಲ್ಲಿ ಉಂಟು, ಅಪ್ಸರೆಯರುಂಟು<br />
ನಮ್ಮಪ್ಪ ನನಗಿಲ್ಲ ನಂಟು.<br />
ಸಿಕ್ಕಾಗ ಸುಖವ ಭೋಗಿಸುವೆ ನಾನು<br />
ಸತ್ತಾಗ ಒಯ್ಲಾರೆ ಗಂಟು.<br />
ತಿನಲಿಕೆ ಐತಿ, ಕುಡಿಯಲಿಕೆ ಐತಿ<br />
ಭೋಗಕ್ಕೆ ಯಾಕ ಚಿಂತಿ?<br />
ನನಗಾರು ಇಲ್ಲ. ನಮ್ಮವರು ಇಲ್ಲ<br />
ಅನ್ನೋದು ಎಲ್ಲ ಭ್ರಾಂತಿ.<br />
ನನ್ನಪ್ಪ ಹುಚ್ಚ, ಅವರಪ್ಪ ಮೂರ್ಖ<br />
ಕಾಣ್ಲಿಲ್ಲ ಇಂಥ ಸುಖವ.<br />
ಉಪವಾಸ ಬಿದ್ದು ಹಣ ಕೂಡಿಹಾಕಿ<br />
ನೂಕಿದರು ಜೀವನದ ನೊಗವ.<br />
ಇಂಗ್ಲೀಷು ಗೊತ್ತಿಲ್ಲ, ನಗುಮುಖವ ಹೊತ್ತಿಲ್ಲ<br />
ದಾರಿದ್ರ್ಯ ನಮ್ಮವರ ಉಸಿರು,<br />
ಶೃಂಗಾರವಿಲ್ಲ ಚಕ್ಕಂದವಿಲ್ಲ<br />
ಜೀವಕ್ಕೆ ಇಲ್ಲ ಹಸಿರು.<br />
ಜನಕಿಲ್ಲ ಕೆಲಸ ಊರೆಲ್ಲ ಹೊಲಸು<br />
ನಮ್ಮವರ್ಗೆ ಅದುವೆ ಪ್ರಾಣ.<br />
ಮಳೆ ಬೆಳೆಯು ಇಲ್ಲ. ಕೂಳಿಲ್ಲ ತಿನ್ನಲಿಕೆ<br />
ಮೂಳೆಯಲಿ ಇಲ್ಲ ತ್ರಾಣ.<br />
ಗೋಲ್ಫ್ ಅಂದರೇನು? ಸ್ಕ್ವ್ಯಾಶ್ ಅಂದರೇನು<br />
ನಮ್ಮವರಿಗೇನು ಗೊತ್ತು?<br />
ಇಂಗ್ಲಂಡಿನಾಗ ಇರದಿದ್ರ ನಾನು<br />
ಇದು ಎಲ್ಲ ನನಗೆಲ್ಲಿ ಇತ್ತು?<br />
ಮಳೆಯಿಲ್ಲದೂರು ಬೆಳೆಯಿಲ್ಲದೂರು<br />
ಅನ್ನವನೆ ತಿನ್ನದೂರು,<br />
ಬೇಕಿಲ್ಲ ಇಂಥ ಹೊಲಸೂರು ನನಗೆ<br />
ಹೋಗುವರು ಮರಳಿ ಯಾರು?<br />
ದುರ್ದೈವ ನಂದು. ಹುಟ್ಟಿದೆನು ಅಲ್ಲಿ<br />
ಅದು ಒಂದು ಕೆಟ್ಟ ಕನಸು.<br />
ಮತ್ತೊಮ್ಮೆ ಹುಟ್ಟಿದರೆ, ಇಂಗ್ಲಂಡಿನಾಗ<br />
ಹುಟ್ಬೇಕು ಇದು ನನ್ನ ಮನಸು....
</p>
<p class="text-right"><strong>-ಡಾ. ಆನಂದ ದೇಶಪಾಂಡೆ</strong><br />(ಲಂಕಾಷೈರ್, ಇಂಗ್ಲೆಂಡ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ತಂದೆ ತಾಯಿಗಳ ತಳಮಳ</h1>
<p class="myquote">
ಹಾರುತ ಬಂದೆವು<br />
ದೂರದ ಅಮೆರಿಕೆಗೆ,<br />
ಮಕ್ಕಳ ನೋಡಲು,<br />
ಮೊಮ್ಮಕ್ಕಳೊಡನಾಡಲು.<br />
ಮಕ್ಕಳೆಲ್ಲಾ ಚನ್ನ;<br />
ಸೊಸೆಯರೆಲ್ಲಾ ಮಕ್ಕಳೆ;<br />
ಅಳಿಯರೆಲ್ಲಾ ಗೆಳೆಯರೆ-<br />
ಹೇಳುವುದಿನ್ನೇನು?<br />
ಸುಮ್ಮನಿರೆ ಬಿಡರವರು,<br />
ನಮ್ಮ ಮೊಮ್ಮಕ್ಕಳು.<br />
ಅಜ್ಜಿ ಹೋಳಿಗೆ ಇಷ್ಟ;<br />
ಅಜ್ಜನಾ ಕತೆ ಇಷ್ಟ.<br />
ಅಜ್ಜಿಗೆ ಬಾರದು ಇಂಗ್ಲೀಷ್;<br />
ಅವರಿಗೆ ಬಾರದು ಕನ್ನಡ!<br />
ಇಂಗ್ಲೀಷ್ - ಕನ್ನಡದ<br />
ಖಾರ - ಮಂಡಕ್ಕಿ!!<br />
ಎಲ್ಲರಿಗೂ ಇಷ್ಟ,<br />
ಬಲ್ಲವರೇ ಬಲ್ಲರು.<br />
ಸುಫಲಳಿಗಿಷ್ಟ ಕನ್ನಡ,<br />
ಎಲ್ಲಾ ಇಷ್ಟ ವಿನಯನಿಗೆ.<br />
ದಶರಥಗಿಷ್ಟ ಅಜ್ಜ-ಅಜ್ಜಿ,<br />
ದೀಪಳಿಗಿಷ್ಟ ಚಾಕಲೇಟ್ ಐಸ್‍ಕ್ರೀಂ,<br />
ಹೇಮಾ ಹಾರಿ ಹೇಳುವಳು-<br />
ಸ್ಟುಪಿಡ್ ಇಂಡಿಯನ್ ಫುಡ್!<br />
ಅಂಜು ಅಂಜುತ್ತಾ ಸಾರುವಳು:<br />
"ಐ ಲೈಕ್ ಓನ್ಲೀ 'ಹೋಳಿಗೆ'"<br />
ಸಾಸೇಜೇ ಆಗಿರುವ ಮಧುಗೆ<br />
ಸಾಸೇಜ್ ಮಾತ್ರಾ ಬಲು ಇಷ್ಟ.<br />
ಪೂಜಾಗಂತೂ ಪೀಟ್ಜಾ ಇಷ್ಟ,<br />
ಇಂಡಿಯಾ ಅವಳಿಗೆ ಇನ್ನೂ ಇಷ್ಟ.<br />
ಎಲ್ಲರಿಗಿಷ್ಟ ಅಜ್ಜಿ ಹೋಳಿಗೆ,<br />
ಎಲ್ಲಾ ಮುಗಿಸುವರೊಂದೇ ಗಳಿಗೆಗೆ...<br />
<p>
<strong>.. .. .. ..</strong>
</p>
ಮಕ್ಕಳ ನೋಡಿದುದಾಯ್ತು,<br />
ಮೊಮ್ಮಕ್ಕಳೊಡನಾಡಿದುದಾಯ್ತು.<br />
ಮಾಡುವುದೇನೂ ಇನ್ನಿಲ್ಲ,<br />
ನೋಡುವುದೇನೂ ಉಳಿದಿಲ್ಲ!<br />
ಕಾಡುವುದು ಕಾಲ,<br />
ಓಡುವುದು ಮನಸು.<br />
ಭಾರತವು ಕರೆಯುತಿದೆ;<br />
ಆರು ಮಕ್ಕಳಿರುವರಿಲ್ಲಿ.<br />
ಹೋಗಲೂ ಮನಸಿಲ್ಲ,<br />
ಇರಲೂ ಇಷ್ಟವಿಲ್ಲ.<br />
ಅಲ್ಲಿರುವಳಿನ್ನೊಬ್ಬ ಮಗಳು,<br />
ಇಲ್ಲಿಗೇ ಬರಲಿರುವಳವಳು.<br />
ಬಂದಾದ ಮೇಲೇನು?<br />
ಇಂದೇಕೆ ಅಂದಿನ ಯೋಚನೆ?
</p>
<p class="text-right"><strong><em>-ಡಾ. ಪಿ. ನಾಗನ ಗೌಡ</em></strong>(ಆಲ್ಬನಿ, ನ್ಯೂಯಾರ್ಕ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ವಿಶ್ವ ಕನ್ನಡ</h1>
<p class="myquote">
ಆಗು ಕನ್ನಡ ತಾಯಿ<br />
ನೀ ವಿಶ್ವ ಕನ್ನಡವಾಗು;<br />
ಮಾಡು ನಿನ್ನ ತನಯರ<br />
ವಿಶ್ವಮಾನವರ!<br />
ಬಹು ಸೊರಗಿದೆ ನೀ ಹಿಂದೆ;<br />
ನಿನ್ನ ತನುಜಾತರೆಚ್ಚೆತ್ತಿಹರಿಂದು.<br />
ನಡೆಯಲಿಹರು ವೇಗದಿ ಮುಂದು;<br />
ಮಾಡು ನೀ ಮಾತೆ ವಿಶ್ವ ಅವರ ಬಂಧು!<br />
ಹರಿದಿದ್ದ ನಿನ್ನ ದೇಹ ಒಂದಾಗಿದೆ ಬಹು ಪಾಲು ಇಂದು;<br />
ವೈವಿಧ್ಯದಲಿ ಕಾಣಲಿಹರು ಐಕ್ಯತೆಯ ನಿನ್ನವರು.<br />
ಬಡಿದೆಬ್ಬಿಸು ತಾಯೆ, ಕನ್ನಡದ ಕೇಸರಿಗಳ;<br />
ಹೊಡೆದೋಡಿಸು ವಿಶ್ವಮಾನವ ಸಮತೆಯೆಡೆಗೆ!<br />
ಸರ್ವ ಧರ್ಮ ಸಮನ್ವಯ ನಿನ್ನ ಮಡಿಲಲ್ಲಿ,<br />
ಸಕಲ ಜೀವಾತ್ಮರ ಲೇಸಿನಾದರ್ಶ ನಿನ್ನ ಒಡಲಲ್ಲಿ;<br />
ಸರ್ವ ಸಮತೆಯ ದೃಶ್ಯ ನಿನ್ನ ನಯನದಲ್ಲಿ,<br />
ಸರ್ವತ್ರ ಧೈರ್ಯ ಸ್ಥೈರ್ಯ ಶೌರ್ಯ ನಿನ್ನ ಕೆಚ್ಚೆದೆಯಲ್ಲಿ!<br />
ಆತ್ಮಾಭಿಮಾನರಹಿತರಾಗದಿರಲಿ ಕನ್ನಡಿಗರು, ತಾಯೆ!<br />
ಕನ್ನಡಮ್ಮನ ಹಿರಿಮೆ ಗರಿಮೆಗಳ ಮರೆಯದಿರಲಿ;<br />
ಕರುನಾಡ ಬಾವುಟ ಹಿಡಿದೆತ್ತಿ ನಡೆಯಲಿ,<br />
ಭರತಮಾತೆಯ ಮಡಿಲಲ್ಲಿ ವಿಶ್ವಮಾನವರಾಗಲಿ!<br />
ಆಗು ಕನ್ನಡ ತಾಯಿ<br />
ನೀ ವಿಶ್ವಕನ್ನಡವಾಗು;<br />
ಮಾಡು ನಿನ್ನ ಸಂಜಾತರ<br />
ವಿಶ್ವಮಾನವರ!<br />
ಆಗು ಆಗು ಆಗು<br />
ಮಾತೆ ನೀ ವಿಶ್ವ ಕನ್ನಡ!!!
</p>
<p class="text-right"><strong><em>-ಡಾ. ಎಚ್ ಸಿದ್ದಲಿಂಗಯ್ಯ</em></strong>(ಗೈಥರ್ಸ್‍ಬರ್ಗ್, ಮೇರಿಲ್ಯಾಂಡ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸ್ಫೂರ್ತಿ</h1>
<p class="myquote">
ನಾನು ಬರೆದೆ, ನೀನೂ ಬರೆ<br />
ಬರೆ ಎಂದು ಕೊರೆದೆ.<br />
ಕೊರೆದೊಡನೆ ಹೊರಹೊಮ್ಮುವುದೇ<br />
ಸ್ಫೂರ್ತಿಯ ಸೆಲೆ.<br />
ಬಲಗೈಯಲ್ಲಿ ಪೆನ್ನು,<br />
ಎಡಗೈಯಲ್ಲಿ ಪೇಪರು<br />
ಇದ್ದರೆ ಕವಿತೆಯಾದೀತೇ?<br />
ತಲೆ ಮಾತ್ರ<br />
ಬರಿ ಬರಿದು.<br />
ಸ್ಫೂರ್ತಿ<br />
ಹ್ಯಾರಿಸ್‍ಬರ್ಗ್ ಅಣುರಿಯಾಕ್ಟರಿನ<br />
ಹೈಡ್ರೋಜನ್ ಗುಳ್ಳೆಯಂತೆ.<br />
ತಲೆ ರಿಯಾಕ್ಟರ್ ಬಿಸಿಯಾದರೆ<br />
ತಾನೇ ಬೆಳೆಯುವುದು;<br />
ಬೆಳೆಬೆಳೆದು<br />
ರಿಯಾಕ್ಟರ್ ಒಡೆದು<br />
ಹೊರಹೊಮ್ಮುವುದು.<br />
ಅದು ಹೊರಬಿದ್ದಮೇಲೆ<br />
ನೀನೆಲ್ಲಿದ್ದರೇನಂತೆ<br />
ಅದೂ<br />
ರೇಡಿಯೋ ಆ್ಯಕ್ಟೀವ್<br />
ನೀನೂ<br />
ರೇಡಿಯೋ ಆ್ಯಕ್ಟೀವ್.
</p>
<p class="text-right"><strong><em>-ಗೋಪಾಲಪುರ ನಾಗೇಂದ್ರಪ್ಪ</em></strong>(ವಾಶಿಂಗ್ಟನ್ ಡಿ.ಸಿ.)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಮಿಂಚು</h1>
<p class="myquote">
ಆವರಿಸಿದೆ ಎಂತಹುದೋ ಕಾರ್ಮೋಡ<br />
ನೋಡಿದೆಡೆ ಕಾಣುವುದು ಜನನಿಬಿಡ<br />
ನವಿಲ ನರ್ತನವೆಲ್ಲೋ<br />
ಕೊಗಿಲೆಯ ಇಂಚರವೆಲ್ಲೋ<br />
ಮರಳು ತೋರಿಸುಳಿದಿದೆ ಗಾಳಿ<br />
ಹುದುಗಿದುವೆಲ್ಲೊ ಕೆಂಬಣ್ಣದ ಓಕುಳಿ<br />
ಕಾರ್ಗತ್ತಲು ಆವರಿಸಿದೆ ಜಗವ<br />
ಶೂನ್ಯ ಮೀಯಿಸಿದೆ ಮನವ<br />
ದರಿಗಣದೆ ತಡವರಿಸಿದೆ<br />
ಬೆಳಕಿಗಾಗಿ ಪರಿತಪಿಸಿದೆ<br />
ಕಾಲು ಬಳಲಿದೆ ಮನವು ತೊಳಲಿದೆ<br />
ಭಯದಿ ಬಳಸುದಾರಿ ಹಿಡಿದಿದೆ<br />
ಹೆಜ್ಜೆಹೆಜ್ಜೆಯೂ ಅಶ್ವತ್ಥವೆನಿಸಿದೆ<br />
ಕಾರ್ಗತ್ತಲೇ ಶಾಶ್ವತವೆನಿಸಿದೆ<br />
ಕತ್ತಲೆಯಲಿ ಮಿಂಚು ಮಿಂಚಿತು<br />
ಹೃದಯದಿ ಸಾವಿರ ಹಣತೆ ಮಿನುಗಿತು<br />
ಕ್ಷಣ ಮಿಂಚಿ ಮರೆಯಾದ ಬೆಳಕು<br />
ತೂರಬಲ್ಲದೇ ಹೃದಯದ ಬಿರುಕು<br />
ಅಂಧಕಾರ ತಿಳಿವ ಹೊರ ಕಣ್ಣು ಕೊಡು<br />
ಕಾರುಣ್ಯ ಭಾವದಲಿ ನೀನೆ ಗುರುವಾಗಿ<br />
ದೀನಳನು ಉದ್ಧರಿಸು ಕಾರುಣ್ಯಬೆಳಕಾಗಿ
</p>
<p class="text-right"><strong><em>-ವಾಣಿ ರಾವ್</em></strong>(ಬ್ಯಾಟನ್ ರೂಜ್, ಲೂಸಿಯಾನ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಮಹಡಿಮಹಲಲ್ಲಿ</h1>
<p class="myquote">
ಏಸು ಮಹಮ್ಮದ ಬುದ್ಧ<br />
ಪ್ಲೇಟೊ ಶಂಕರ ಮಧ್ವ<br />
ಅಕ್ಕ ಮೀರಾ ಬಸವ<br />
ಥೊರೋ ರಾಮಕೃಷ್ಣ<br />
ಲೆಕ್ಕವಿಲ್ಲದ ಮಂದಿ<br />
ಬಂದು ಹೋದರು ಇಲ್ಲಿ<br />
ಈ ಮಹಡಿಮಹಲಲ್ಲಿ!<br />
ಅವರುಗಳೆ ನೆಟ್ಟ ಗಿಡ<br />
ಅವರು ಕಟ್ಟಿದ ಮಾಡು<br />
ಮುಂದೆ ಮಲ್ಲಿಗೆ ಬೆಳೆದು<br />
ಹಬ್ಬಿ ಹಂದರ ತುಂಬಿ<br />
ಅರಳಿ ಸೂಸಿದ ಕಂಪು.<br />
ನನ್ನ ಅತಿಥಿಗಳವರು<br />
ಪುಣ್ಯ ಸನ್ನಿಧಿ ತವರು!<br />
ಬದುಕು ತುಂಬಿದ್ದಾಗ<br />
ಕಸುವು ಕೈಹಿಡಿದಿದ್ದಾಗ<br />
ಕೋಡು ಮೂಡಿದ ಕಡಸು<br />
ಕಲ್ಲು ಹಾಯ್ದಿದ್ದಾಗ<br />
ಮನಸು ಮೈಗಳು ಬಯಸಿ<br />
ಬೇರೆ ಬಂದವರುಂಟು -<br />
ಬದುಕು ಟಿಸಿಲೊಡೆದೆದ್ದು<br />
ಆಸೆ ಹಸಿತನ ಬೆರೆತು<br />
ಸಂಜೆಗತ್ತಲು ಹೊಂಚಿ<br />
ಮಿಂಡ ಬಾಗಿಲು ಬಡಿದು<br />
ಕುಚ್ಚು ಹೂವನು ಕುಣಿಸಿ<br />
ಕೆಂಪು ತಂಬುಲ ತುಟಿಗೆ<br />
ಮುತ್ತುಹವಳವ ಸಲಿಸಿ<br />
'ಸ್ವರ್ಗ ಸೃಷ್ಟಿಸಿ ನಿನಗೆ<br />
ಕಲ್ಪವೃಕ್ಷವ ಕೊಡುವೆ;<br />
ಕಾಮಧೇನುವ ಕರೆದು<br />
ಇಂದ್ರವೈಭವ ತರುವೆ'<br />
ಕನಸು ಮಾತಿನ ನಡುವೆ<br />
ಕಣ್ಣು ಮಿಟುಕಿಸಿ ಮರೆಸಿ<br />
ಅಗ್ಗ ಬಾಡಿಗೆ ಕೊಟ್ಟು<br />
ಇದ್ದು ಹೋಗುವ ಮಂದಿ.<br />
ಉರುಳಿ ಕಾಲವು ಹಿಂದೆ<br />
ಹಳೆಯ ಜೋಪಡಿ ಎನಿಸಿ<br />
ಕನಿಕರಿಸಿ, ಕುತೂಹಲಿಸಿ,<br />
ಗುಪ್ತ ತಂತ್ರವ ಗುಣಿಸಿ<br />
ದುಡ್ಡು ದೊಡ್ಡವರೆಂಬ<br />
ಢಂಬ ದೌಲತ್ತಿಗೆಳಸಿ<br />
ಸಂದು ಹೋದವರೆಷ್ಟು?!<br />
ಬರಿದೆ ಬಂದವರಲ್ಲ -<br />
ಬಳಗ ಹೊಗಿಸುತ ತಂದ<br />
ಇಲಿ ತಿಗಣೆ ಜೇಡಗಳು<br />
ಜಿರಳೆ ಹಾವು ಚೇಳು.<br />
ಬಂದು ಹೋದವರೆಲ್ಲ<br />
ಇಲ್ಲವಾದರು ಕೂಡ<br />
ಅವರ ಬಳುವಳಿ ಉಳಿದು<br />
ಬೆಳೆದು ಸಾವಿರವಾಗಿ<br />
ನನ್ನ ನೆಲೆಯಿದು ನನಗೇ<br />
ಎರವಾಗಿ ಹೋಯ್ತು!<br />
ಅಲ್ಪರ ಸಂಗ ಹಿಡಿದು<br />
ಅಭಿಮಾನ ಭಂಗವಾಯ್ತು.<br />
ಅವರ ಸಾಮ್ರಾಜ್ಯ ಮಹಡಿಯಲ್ಲಿ<br />
ನನ್ನ ಬದುಕು ಮಾತ್ರ ಬಡವಾಯಿತಿಲ್ಲಿ.<br />
ಕೊರಕೊರಗಿ ಗುಡಿಮಾಲೆ ಸೇರಿ<br />
ಮತ್ತೆನ್ನ ಮಹಡಿಮನೆ<br />
ನನ್ನದಾಗಿಸಿಕೊಂಡು<br />
ನನ್ನ ಆಪ್ತಹಿತೈಷಿಗಳನ್ನು<br />
ಆದರಿಸಿ ಕರೆಸಿಕೊಂಡು<br />
ನೆಮ್ಮದಿಯ ಉಸಿರೆಳೆದು<br />
ಉತ್ತಮರ ನೆರೆಯಲ್ಲಿ<br />
ಮತ್ತೊಮ್ಮೆ ತಲೆ ಎತ್ತಿ<br />
ಬೆಳಗಿ ಬಾಳುವ ಆಸೆ.<br />
ತೊತ್ತುಗೂಳಿನ ಬದುಕು<br />
ಆತ್ಮದವನತಿಗೆನಿಸಿ<br />
ಭಂಡದುರ್ಜನರ ಬಡಿದಟ್ಟಿ<br />
ನನ್ನ ಮನೆ ನನ್ನದಾಗಿಸಿಕೊಳ್ಳುವ<br />
ಸರಳ ಸಾಮಾನ್ಯ ಸಹಜ ಆಸೆ.
</p>
<p class="text-right"><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಿಯಂತ್ರಣವಿಲ್ಲದ ಚಾಲಕರೇ</h1>
<p class="myquote">
ನಿಯಂತ್ರಣವಿಲ್ಲದ ಚಾಲಕರೆ<br />
ಎಚ್ಚರವಿರಲಿ ನಿಮಗೆಂದೂ<br />
ಹದ್ದು ಮೀರದೆ ಹೆದ್ದಾರಿಯಲಿರಿ<br />
ವೇಗ ಮಿತಿಯನು ಮೀರದಿರಿ<br />
ಮರೆತಿರೆ ಇಷ್ಟು ಬೇಗನೆ ಅಂದು ತೆತ್ತ<br />
ಒಂಭತ್ತು ಡಾಲರಿನ ಜುಲ್ಮಾನೆ<br />
ಐವತ್ತೈದರ ಬದಲು ಎಂಭತ್ತರ ವೇಗದಿ<br />
ಓಡಿಸಿದಾಗ ನಿಮಗಾದ ಸನ್ಮಾನ<br />
ಎಡದ ತಿರುವಿಲ್ಲದೆಡೆ ಅರಿವಿಲ್ಲದೆಯೆ ತಿರುಗೆ<br />
ಅಡಗಿದ್ದ ಸ್ಮೋಕಿಯ ಅಪರಾವತಾರ<br />
ಹಲ್ಕಿರಿದು ಕುಗ್ಗಿ ಅತಿವಿನಯ ತೋರಿದರು<br />
ದಯೆ ಬರದೆ ಕೊಟ್ಟ ಟಿಕೆಟಿನ ಪ್ರವರ<br />
ಹಿಮಬಿದ್ದ ರಸ್ತೆಯಲಿ ಅರವತ್ತು ಮೈಲಿನಲಿ<br />
ಚಲಿಸೆ, ಜಾರಿದ ಚಕ್ರ ಹರಿದಾಡಿದಾಗ<br />
ಹೆದರಿ ದಿಢೀರೆಂದು ಬಿರಿ ನೀವು ಒತ್ತಿರಲು<br />
ಸರಿದು ನಿಲ್ಲದೆ ಬದಿಗೆ ಹೊಡೆಯಿತೆ ಢಿಕ್ಕಿ<br />
ಹೇಳದಿದ್ದರೆ ಏಕೆ ಹೇಳಿಲ್ಲ ಎನ್ನುವಿರಿ<br />
ಹೇಳಿದರೆ ಸಾಕು ನಿನ್ನುಪದೇಶವೆಂಬುವಿರಿ<br />
ಹೇಳಬೇಕೆ ಹೇಳದಿರಬೇಕೆ ಇಂತೆಂಬ<br />
ಜಿಜ್ಞಾಸೆಯಲಿ ನಮ್ಮ ಬೇಯಿಸುತಲಿಹಿರಿ<br />
ನಲವತ್ತು ವಷ್ರ್ವಾದರೂ ನಿಮಗಿನ್ನೂ<br />
ಹುಡುಗಾಟಿಕೆಯು ಪೂರ್ತಿ ಹೋಗಿಲ್ಲ<br />
ಹದಿನೆಂಟು ವರ್ಷ ಶಾಲೆಗೆ ಮಣ್ಣು ಹೊತ್ತರೂ<br />
ನಿಮ್ಮ ನಡೆ ನುಡಿ ಮಂಕು ಇನ್ನೂ ಹೋಗಿಲ್ಲ<br />
ಪಾಶ್ರ್ವಾಸನ ಚಾಲಕಿಯರ ಇನ್ನೊಂದು ಹೆಸರು<br />
ಕೇಳಿಲ್ಲವೆ ನೀವು ಅರ್ಧಾಂಗಿಯೆಂದು<br />
ರಥವ ಚಲಿಸುವ ವ್ಯಕ್ತಿ ನೀವು ಇರಬಹುದು<br />
ನಿಮ್ಮ ನಡೆಸುವ ಶಕ್ತಿ ನಾನೆಂಬುದನ್ನು!
</p>
<p class="text-right"><strong><em>-ಕುಂಭಾಸಿ ಶ್ರೀನಿವಾಸ ಭಟ್</em></strong>(ಟ್ರಾಯ್, ಮಿಷಿಗನ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಮ್ಮ ಕನ್ನಡ ನಾಡು !</h1>
<p class="myquote">
ಹಿರಿಯ ನಾಡಿದು, ನಮ್ಮ ಕನ್ನಡದ ನಲ್‍ನಾಡು.<br />
ಮೆರೆದುದಿದು ಹೆಸರೆಸೆಯೆ, ಸಿರಿಯ ನೆಲೆವೀಡು.<br />
ಈ ನಾಡ ಹಳಮೆ ಹಿರಿಮೆಗಳ ನೆತ್ತಿಯ ಕೋಡು<br />
ಬಾನಾಡಿ ಹೊಗಳ ಹೊಯ್ಸಳರ ಹಳೆಬೀಡು.<br />
ಹಳೆಬೀಡು, ಬೇಲೂರು, ಶಿಲ್ಪಕ್ಕೆ ತವರೂರು;<br />
ಕಳೆಯ ಕಾವ್ಯಕ್ಕೆ, ಕಲೆಗೆ ಚೆಲುವು ಹುಟ್ಟೂರು.<br />
ನಾಡ ಗಂಡುಗಳೆಲ್ಲ ಹುಲಿವೊಡೆವ ಮಾಕಲಿಗಳ್.<br />
ಗಾಡಿಕಾರ್ತಿಯರೆಲ್ಲ ನೆಲ ಹೊಗಳ್ವ ಮಾಸತಿಯರ್,<br />
ಓದುಬಲ್ಲವರೆಲ್ಲ ಕವಿಗಮಕಿ ವಾಗ್ಮಿಗಳ್.<br />
ಕೈದುವಿಡಿದವರೆಲ್ಲ ಕಲಿವೀರ ಬಲ್ಲಾಳ್ಗಳ್.<br />
ಊರೂರ ಜನವೆಲ್ಲ ನಯ ಶೀಲ ಸಂಪನ್ನರ್;<br />
ಯಾರು ಸರಿ ಇವರ್ಗೆಂಬ ಕೀರ್ತಿ ಸಂಪನ್ನರ್.<br />
ಆ ಕೀರ್ತಿ ಮರೆಯಾಯ್ತೆ! ಬೀಳಾಯ್ತೆ ಬಾಳು!<br />
ಏಕಳುಕು? ಎದ್ದೇಳಿ! ಬಹುದು ನಾಡೇಳು!<br />
ನಾಡೊಡಲು ; ನುಡಿಯುಸಿರು ; ಉಸಿರ ನೆಲೆ ನಾಡಿಗರು.<br />
ನಾಡಿಗರ ನಲ್‍ನಡೆಯೆ ನಾಡು ನುಡಿಯುಳಿವು.<br />
ನಡೆ ತಿದ್ದಿ ಬೆಳಗುತಿರೆ ನುಡಿ ಹಿಗ್ಗಿ ಹೊಳೆಯುವುದು.<br />
ನುಡಿ ಬೆಳೆಯೆ, ನಾಡು ಕಳೆಗೂಡಿ ಬಾಳುವುದು.<br />
ನಾಡು ನುಡಿಗುಡಿ ಹಿಡಿದು ನಡೆವ ಸಂಗಡಿಗರಾ!<br />
ಕೂಡಿ ಓದುವ, ಕಲಿವ, ದುಡಿವ, ಗುರಿ ಹಿಡಿವ!<br />
</p>
<p class="text-right"><strong><em>-ಎಲ್. ಗುಂಡಪ್ಪ.</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಮನದಾಸೆ</h1>
<p class="myquote">
ನಮ್ಮ ಮನಮಂದಿರವ<br />
ಹಸನಾಗಿಸು;<br />
ಕನ್ನಡಮ್ಮನೆ ನಿನ್ನ<br />
ಬೇಡುವೆವು ಸತತ.<br />
ಕಷ್ಟ ಕಾರ್ಪಣ್ಯಗಳ ಮನದ ಬದಿಗೊತ್ತಿ,<br />
ದ್ವೇಷ ದಳ್ಳುರಿಗಳನು ಬುಡಸಹಿತ ಕಿತ್ತು,<br />
ನಿರ್ಮಲತೆ ತೋರುತ್ತ, ಅಭಿಮಾನ ತುಳುಕುತ್ತ<br />
ಬಂದಿಹೆವು ನಿನ್ನ ಬಳಿ, ನಮ್ಮ ಹರಸಮ್ಮ!<br />
ಮೇಲು ಕೀಳೆಂಬ ಭಾವನೆಗಳು ಬೇಡ;<br />
ಜಾತಿ-ಮತ ವಾಸನೆಯು ದೂರಾಗಲಿ.<br />
ಸಮಭಾವ ಸಹನೆಗಳು ಮೂಡಿ ಬರಲಿ;<br />
ನಮ್ಮ ಯಶಕೇ ಅವುಗಳೂರುಗೋಲಾಗಲಿ!<br />
ಎಲ್ಲ ನೆಲ, ಎಲ್ಲ ಜಲ ಎಲ್ಲರಿಗೆ ಸೇರಿದುದು,<br />
ಗಾಳಿ ಬೆಳಕಿಗೆ ಬೇಡ ಎಲ್ಲಿಲ್ಲದೊಡೆತನ;<br />
ನಾಡೆಮಗೆ ಸೇರಿದುದು, ನಾವು ಅದಕಾಗಿ;<br />
ನಾಡ ಮಕ್ಕಳು ಎನಿಸಿ ಬಾಳುವೆವು ನಾವು!
</p>
<p class="text-right"><strong><em>-ಎನ್ ಎಸ್ ರಾಮನ್</em></strong>(ಬೇ ಸಿಟಿ ಟೆಕ್ಸಾಸ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಆಗ</h1>
<p class="myquote">
ಹತ್ತೆ ವರ್ಷಗಳ ಹಿಂದೆ....<br />
ನಾನೆಷ್ಟು ಚಿಕ್ಕವಳಾಗಿದ್ದೆ ಗೊತ್ತೆ!<br />
ಮನಸಿನಲಿ ಕನಸಿನಲಿ ಕಿನಿಸು ಮುನಸಿನಲ್ಲೂ ಸಹ<br />
ನಾನೆಷ್ಟು ಚಿಕ್ಕವಳಾಗಿದ್ದೆ ಗೊತ್ತೇ?<br />
ಸಿಟ್ಟು ಮಾಡಿದ್ದೆ, ಹೌದು....<br />
ದ್ವೇಷ ಉಳಿದಿರಲಿಲ್ಲ ನನ್ನೆದೆಯಲ್ಲಿ.<br />
ಪ್ರೇಮ ಮೂಡಿದೂ ಉಂಟಲ್ಲ!<br />
ಅದರುದ್ದ ಎತ್ತರವನರಿತು ಕುಡಿತಲ್ಲ<br />
ಬರೇ ಬುದ್ಭುದದ ಬುರುಗು ಬಣ್ಣ ಅದು.<br />
ಆದರೇನಂತೆ?<br />
ರಂಗಿತ್ತು, ರಂಗೇರಿಸಿತ್ತು. ಸಾಕಿತ್ತು; ಸಾಕಾಗಿಸಿತ್ತು ಕೂಡ!<br />
ಎದೆಯೊಳಕಿಳಿದು ಮತ್ತೆ ಮೇಲೆರಿದ್ದೆ;<br />
ಬಗ್ಗಡದ ಬುಡದಲ್ಲಿ ಸಿಕ್ಕು ಸತ್ತಿರಲಿಲ್ಲ.<br />
ಎತ್ತೆತ್ತ ಕಂಡರೂ ಕಣ್ತುಂಬಿ ಬರುತಿತ್ತು<br />
ದಮೆ ಒಲವು, ನ್ಯಾಯ, ನಿಷ್ಠೆನೀತಿಗಳ ಸುತ್ತಿ<br />
ಮತ್ತೆ ತುಂಬಿತ್ತು ನನ್ನೆದೆಯನೊತ್ತಿ.<br />
ಆ ಒಲವು ಇಂದಿಲ್ಲ. ಆ ಕೆಚ್ಚು ಉಳಿದಿಲ್ಲ<br />
ಮುಂದೇನು? ಮುಗಿಯುವುದೆ?<br />
ಮುಗಿದೇ ಹೋಗುವುದೆ !<br />
ಹಾ ! ಹೌದು. ಮೆಟ್ಟಿ ನಿಲ್ಲಲೇಬೇಕು.<br />
ಯಾರಿಗಿಲ್ಲದಿದ್ದರು ಕೂಡ ನನಗಂತೂ ಇರಬೇಕು....<br />
ಸುಖ, ಶಾಂತಿ, ಸಂತೋಷ!<br />
ಬಣ್ಣ ಬಳೆಯುವ ಮಾತಲ್ಲ ಇದು,<br />
ಹೌದು, ಸುಟ್ಟು ಸುಣ್ಣವಾದೆದೆಯಲ್ಲಿ ಮತ್ತೆಂತಹ ಬಣ್ಣ?<br />
ಬಿಳುಪೇ, ಕಪ್ಪೇ?<br />
ಎರಡೂ ಅಲ್ಲದ ಸಪ್ಪೆ ಊದಾ ಬೂದಿ ರಂಗು, ಹೇ ವಿಧಿ,<br />
ನನ್ನ ಕಣ್ಣಲ್ಲಿ ಕುಣಿದ ಜಗತ್ತು<br />
ಕುಗ್ಗಿ ಕರಗಿರುವುದು ನಿನ್ನ ಗಮ್ಮತ್ತು!<br />
ತಿಳಿಯಿತೇ ಹೇ ಜಗತ್ತೇ, ನಿನ್ನ ಕಿಮ್ಮತ್ತು? ನಗುನಗುತ್ತ<br />
ಒಳಿತೊಳಿತನೇ ಕಾಣುತ್ತ, ಒಳ್ಳೆತನದಲ್ಲೇ<br />
ನಿನಗೆ ಕೈ ಬೀಸಿ, ಕಣ್ಣು ಹೊಡೆದು ಹೊರಟು ಹೋಗಲು ನನಗೆ ಎಲ್ಲಿ ಪುರಸೊತ್ತು?<br />
ನಿನ್ನ ಒಣಎದೆಯ ಮೆದೆಯಲ್ಲಿ ನನ್ನ ನಿರಾಶೆಯ ಕಿಡಿ ಊದಿ<br />
ಕಿಚ್ಚೆಬ್ಬಿಸಿ, ಹುಚ್ಚು ಹೆಚ್ಚಿಸಿ ಓಡುವ ಆಸೆ ನನಗೆ,<br />
ಜಗತ್ತೇ ನಿನಗಿಲ್ಲ.<br />
ಹೆಣ್ಣೆದೆಯ ಮಿದುತನದಲ್ಲ ಇದು, ಹೇಡಿತನ<br />
ಆದರೂ ಒಳಗಿದೆ, ಉರಿದಿದೆ, ಬರಡೆದೆಯ ಬೇಸರದ ಹೈರಾಣ.
</p>
<p class="text-right"><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಏನು ನಮ್ಮ ಸಾಧನೆ?</h1>
<p class="myquote">
ಕಟ್ಟಡ ಕೆಡವುತ್ತಿದ್ದಾರೆ ಕೆಲ ಮಂದಿ<br />
"ಐಸಾ" ಇತ್ಯಾದಿ ಹಲ್ಲಾಗುಲ್ಲಿನ ನಡುವೆ<br />
"ಏನಯ್ಯಾ, ಮುಖ್ಯಸ್ಥ?<br />
ಇವರು ಅನುಭವೀ ಕೂಲಿಗಳೇ?<br />
ಬೇಕೆಂದರೆ, ಮನೆ ಕಟ್ಟ ಬಲ್ಲವರೆ?"<br />
ಶುಷ್ಕ ನಗೆಯ ಉತ್ತರ:<br />
"ಸ್ವಾಮೀ! ಕಟ್ಟುವುದು ಕಷ್ಟದ ಕೆಲಸ;<br />
ಕೆಡವಲೇನಿದ್ದರೂ ಕೆಲವು ನಿಮಿಷ!"<br />
ದಾರಿಯುದ್ದಕ್ಕೂ ನನಗೆ ಇದೇ ಯೋಚನೆ:<br />
ಕಟ್ಟಿದ್ದೋ ಕೆಡವಿದ್ದೋ, ಏನು ನಮ್ಮ ಸಾಧನೆ!
</p>
<p class="text-right"><strong><em>-ಸಿ ಪಿ ರವಿಕುಮಾರ್</em></strong>(ಲಾಸ್ ಎಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸಂಜೆ</h1>
<p class="myquote">
ನನ್ನೂರ ಹೊಕ್ಕುಳಲ್ಲಿ<br />
ಹೊತ್ತು ಮುಳುಗುವ ಹೊತ್ತಿಗೆ<br />
ಅಷ್ಟೆತ್ತರಕ್ಕೆ ಕೆಂದೂಳು - ಗೊಧೂಳಿ<br />
ಸುತ್ತ ಹೊಗೆ ಮಂಜು ಕವಿದು<br />
ಹಸಿ ಬತ್ತ ಗದ್ದೆಯ ಮೇಲೆ<br />
ಕೆಮ್ಮಣ್ಣು ಕೆರೆ ಏರಿ ಮೇಲೆ<br />
ಪಿಸುಗಾಳಿ<br />
ಕದ್ದು - ಕದ್ದು ಬೀಸಿ<br />
ಬೆಳ್ಳಕ್ಕಿ ಬೆಳ್ಳಗೆ ಹಾರಿ<br />
ಕೋಳಿ ಹಿಂಡು ಒಳಗೊಳಗೇ ಮುದುರಿ<br />ಬೀಸು ಗಲ್ಲ ಲಾವಣಿ ಮೇರೆಗೆ<br />
ತುಂಬು ಬಸುರಿಯಂತ ಸಂಜೆ
</p>
<p class="text-right"><strong><em>-ಡಾ. ಕೆ. ಎನ್. ಮೂರ್ತಿ</em></strong>(ಗೋಲ್ಡ್ಸ್ ಬರೋ, ನಾರ್ತ್ ಕೆರೋಲಿನಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಂದು ಹೀಗಿರಲಿಲ್ಲ</h1>
<p class="myquote">
ಅಂದು ಹೀಗಿರಲಿಲ್ಲ;<br />
ಹಣಕಿದರೆ ಸಾಕು,<br />
ಕಿಟಕಿಯಲ್ಲಿ ಆಗಸದ ನೀಲ ಮುಖ<br />
ಮುಗಿಲಿನಂಗಳಕೇರಿ,<br />
ಬೆಳಗು ಸಂಜೆಗಳ<br />
ಹೊಂಬಾಗಿಲುಗಳನ್ನು ಮೀರಿ,<br />
ಚಾಚುತ್ತಿದೆ-<br />
ಚಂದ್ರ ತಾರೆಗಳಾಚೆಗೂ ನನ್ನ<br />
ಬಣ್ಣ ಬಣ್ಣದ ರೆಕ್ಕೆ.<br />
ಈಗ- ಮುಗಿಲೆತ್ತರಕ್ಕೆದ್ದ<br />
ಸೌಧ ಸೌಧ ಸೋಪಾನಗಳ ಮರೆಯಲ್ಲಿ<br />
ಇರುಳ ಮರೆಸುವ<br />
ಬಗೆ ಬಗೆಯ ಬಣ್ಣ<br />
ದೀಪಗಳ ಮರುಳಲ್ಲಿ<br />
ಕಾಣದಾಗಿದೆ-<br />
ಆಗಸದ ತೆಕ್ಕೆ.<br />
ಅಂದು ಹೀಗಿರಲಿಲ್ಲ;<br />
ಸೋಂಕಿದರೆ ಸಾಕು ಮೈಗೆ<br />
ಮುಂಗಾರ ಹನಿ ಸೋನೆ<br />
ಎಂಥ ಹಿಗ್ಗು! ಹಸಿರು ತೆನೆ ತೆನೆ! ಒಳಗೆ<br />
ಮನವೆಲ್ಲ ಮಲ್ಲಿಗೆಯ ಮೊಗ್ಗೆ ಮೊಗ್ಗೆ!<br />
ಈಗ -<br />
ಮಿಡಿಯುತ್ತೇನೆ; ಆಗಾಗ್ಗೆ<br />
ಬಾಯಾರಿದಾಗ<br />
ಗೋಡೆ ಗೋಡೆಗಳ ನಡುವೆ<br />
ನಳ್ಳಿಯಾಸರೆಗೆ!<br />
ಅಂದು ಹೀಗಿರಲಿಲ್ಲ;<br />
ಟಿಂವ್‍ಗುಟ್ಟುತ ಗಿಡ ಪೊದರಲಿ<br />
ತೂರಾಡಿತು ಹಕ್ಕಿ;<br />
ಮುತ್ತಿಕ್ಕಿತು ಹೂ ಚಿಗುರಿಗೆ,<br />
ಸಂತಸದಲಿ ಸೊಕ್ಕಿ.<br />
ಹೊಳೆ ತುಂಬಿತು, ಹೊಲ ತುಂಬಿತು,<br />
ನೆಲದೊಲುಮೆಯ ತುಳುಕು<br />
ಹಸಿರಾಯಿತು, ಹೊಸದಾಯಿತು,<br />
ಹಸನಾಯಿತು ಬದುಕು.<br />
ಈಗಲೋ-<br />
ಬದುಕಿನುದ್ದಗಲಕ್ಕೂ ಸದ್ದು<br />
ಗದ್ದಲಗಳ ಹಲ್ಲೆ.<br />
ಏನೋ ಮಸೆಯುವ ಸದ್ದು,<br />
ಎಲ್ಲೋ ಕುಸಿಯುವ ಸದ್ದು,<br />
ಇಡಿಯಾಗಿ ಕಂಡದ್ದು,<br />
ಸಿಡಿವ ಸದ್ದು.<br />
ವರ್ತಮಾನದೊಳೆಲ್ಲ<br />
ಸತ್ತ ಸುದ್ದಿಗಳು ಎಬ್ಬಿಸುವ<br />
ಮುಗಿಯಲೊಲ್ಲಗ ಗುಲ್ಲು!
</p>
<p class="text-right"><strong>-ವಾದೀಶ</strong><br />(ಫ್ಲಷಿಂಗ್, ನ್ಯೂಯಾರ್ಕ್)<br /></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ತಿರಸ್ಕಾರದ ಹೊಣೆ</h1>
<p class="myquote">
ತಿರಸ್ಕಾರದ ಹೊಣೆ<br />
ಬಹು ಭಾರ,<br />
ಬ ಹು ಭಾ ರ!<br />
ಹಳಸು ಹಳಸು ಹೊರೆ ಹೊತ್ತ<br />
ತಿರುಕನಂತೆ<br />
ತಿರುಗುತ್ತಿದ್ದೇನೆ,<br />
ತಿರಸ್ಕಾರದ ಹೊಣೆ ಹೊತ್ತು!<br />
ಬೈಬಲ್‍ನ ಹನ್ನಾ<br />
ದೇವರ ಪ್ರಾರ್ಥಿಸಿದಳಂತೆ:<br />
"ಪುತ್ರಭಿಕ್ಷೆ ಪಾಲಿಸೆಂ"ದು;<br />
ದಯಾಮಯ ಭಗವಂತ ಕರುಣಿಸೆ,<br />
ಸ್ಯಾಮುಯಲ್ ನ ಹಡೆದಳಂತೆ.<br />
ನನ್ನ ಹನ್ನಾ ಕೂಡ,<br />
ಪ್ರಾರ್ಥಿಸಿದಳು:<br />
"ಕ್ಷಮಾಭಿಕ್ಷೆ ಪಾಲಿಸೆಂ"ದು.<br />
ನಾನೋ,<br />
ದೇವರ ಪಾತ್ರ ಭರಿಸಲಾರದೆ,<br />
ಕರುಣಾಕರನಾಗದೆ,<br />
ದಯಮಯನ ದಿವ್ಯತ್ವ ಧರಿಸಲಾಗದೆ<br />
ತಿರಸ್ಕಾರದ ಶಾಪ ಹೊತ್ತೆ!<br />
ತಾಳಲಾರದೆ,<br />
ಆ ತಿರಸ್ಕಾರದ ಭಾರ<br />
ಮೋಡಗಳಾಟೆಯಿಂದ<br />
ಭುವಿಗೆ<br />
ಬಿದ್ದು<br />
ತೊಳಲುತ್ತಾ<br />
ಪಾತಾಳಕಿಳಿಯುತ್ತಿದ್ದೇನೆ!
</p>
<p class="text-right"><strong><em>-ಶ್ರೀಕಾಂತ ಶಾಸ್ತ್ರಿ</em></strong>(ವಾಟರ್‍ಟೌನ್, ಮೆಸಾಚುಸೆಟ್ಸ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಎರಡು ಸಾಗರಗಳ ನಡುವೆ</h1>
<p class="myquote">
(ಮಹಾ) ಭಾರತವೊಂದು ಸಾಗರ;<br />
ಅಮೆರಿಕವಿನ್ನೊಂದು ಮಹಾಸಾಗರ;<br />
ಹಿಂದು (ವಿ)ಯೋಗ (ರೋಗ, ವಿರಾಗ) ಭೂಮಿ;<br />
ಮತ್ತೊಂದು ಮಹಾ ಭೋಗ ಸರಾಗ ಭೂಮಿ.<br />
ಒಂದು ಪುರಾತನ, ಇನ್ನೊಂದು ನಿತ್ಯ ವಿನೂತನ.<br />
ಉಸಿರುಗಟ್ಟಿಸುವ ವರ್ಣಾಶ್ರಮಗಳ ಶ್ರಮವೊಂದು ಕಡೆ;<br />
"ನೂರಾರು (ಸಾವಿರಾರು) ಮಾತೃಭಾಷೆಗಳನ್ನೆಂದೆಂದೂ ಬಿಡೆ!"<br />
ಇಲ್ಲೋ, ಸಿರಿವಂತಿಕೆಯ ಸೂಳೆಕುಣಿತದೊಡನೇ<br />
Weಟಜಿಚಿಡಿe, ಒeಜiಛಿಚಿiಜ ಗಳ ನಗ್ನ ನರ್ತನ,<br />
ದಟ್ಟ ಕಪ್ಪು, ಬಿಳುಪು, ಹಳದಿಬಣ್ಣಗಳ ಖಿeಛಿhಟಿiಛಿoಟoಡಿಗಳಲ್ಲಿ!<br />
ಅಲ್ಲೋ: ಹೊಟ್ಟೆಗೆ ಹಿಟ್ಟಿಲ್ಲಿದ, ಲೆಕ್ಕವಿರದ,<br />
ಲೆಕ್ಕಕ್ಕಿಲ್ಲದ ಲಕ್ಷ ಲಕ್ಷ ಮಂದಿಯೊಂದೆಡೆ<br />
ಇನ್ನೊಂದೆಡೆ, ಕಾಳಸಂತೆಕೋರರ ಸಗ್ಗ,<br />
(ರಕ್ತ ಬಲು ಅಗ್ಗ),<br />
ಭ್ರಷ್ಟಾಚಾರದ ಭಸ್ಮಾಸುರ ನೃತ್ಯ ನೂತನ<br />
ಕಾನೂನಿನ ಕರಿಗಪ್ಪು ಕಾನನವೋ, ಇಲ್ಲಿ,<br />
ಎಲ್ಲಾ ಐiಣe (ಔಟಿe ಅಚಿಟoಡಿi ಅoಞe) ತಿಂಡಿ ತಿನಿಸು, ಎoggiಟಿg;<br />
Smog, Pಚಿಡಿಞiಟಿg, ಸಲಿಂಗರತಿ (ವಿರತಿ! ಆರತಿ?),<br />
ಆಡಿugs, Pಡಿessuಡಿe, ಭಾರೀ Pಟeಚಿsuಡಿe ಗಳ ಧಾಂಧಲೆ;<br />
ಂseಠಿಣiಛಿ ವಾತಾವರಣದಲ್ಲಿ ಂIಆS, ಊeಡಿಠಿes ಹಾವಳಿ.<br />
ಅಲ್ಲಿ: ಕ್ಷಯ, ಕಾಲರಾ, ವಾಂತಿ ಭೇದಿಗಳ ವಿವಿಧ ವಿನೋದಾವಳಿ!<br />
ಹೇ ರಾಮ್! ಲಂಚ ವಂಚನೆ, ಭ್ರಷ್ಟಾಧಿಕಾರಿ ರಾಜಕಾರಣಿಗಳ ಧಾಳಾಧಾಳಿ,<br />
ಜೊತೆಗೆ, ಕುಟುಂಬ ಯೋಜನೆ, ಬರೀ ಯೋಚನೆ ಯೋಜನೆಗಳಲ್ಲಿ;<br />
ಇನ್ನೊಮ್ಮೆ ಇಂದು "ಸಂಜಯ(ರಾಜೀವ?) ಉವಾಚ" ಬರದಿದ್ದಲ್ಲಿ!<br />
ಇಲ್ಲಿ; ಎಲ್ಲಕ್ಕೂ ಮುಖ ತಿರುಗಿಸಿ, ಹಿಪ್ಪಿ ಇಪ್ಪಿ,<br />
ಹರೇಕೃಷ್ಣ ಎesus ಈಡಿeಚಿಞs ಎಲ್ಲೆಲ್ಲೂ.<br />
ಖಿಗಿ ಗಿಅಖ ಅಚಿmಛಿoಡಿಜeಡಿ ಕಾರುಗಳಿಗೆ ಬರ, ಬರಗಾಲ;<br />
ಹುಟ್ಟೂರಲ್ಲಿ ಹೊಟ್ಟೆಗಾಗಿ ನಿರಂತರ, ಅನಂತ ಪರದಾಟ.<br />
ಇಲ್ಲೋ ಅuಣ-ಣhಡಿoಚಿಣ ಛಿomಠಿeಣiಣioಟಿಗಳ ಹಾರಾಟ<br />
ಅಲ್ಲಿ: mಚಿರಿoಡಿiಣಥಿ ಮೂಲೆಗುಂಪು;<br />
ನಾವಿಲ್ಲಿ ಒiಟಿoಡಿiಣಥಿ, ಕೇಳೋಕೆ ಇಂಪು, ತಂಪು, ಬರೀ ಜೊಂಪು!<br />
ಕಾಳ, ಬೂಳ, ಸಂತೇ ದೇವರು ಧರ್ಮಗಳು, ಅಲ್ಲಿ, ತೆರೆಮರೆಯಲ್ಲಿ;<br />
ಹಾಡಹಗಲಲ್ಲೇ, ಇಲ್ಲಿ ಖಿಗಿ ಒiಟಿisಣಡಿಥಿಗಳ oಠಿeಟಿ ದರೋಡೆ,<br />
Poಡಿಟಿ ಬೆಳಕಿನಲ್ಲಿ;<br />
ತಂದೇ, ನಾನೇಕೆ ಬಂದೆ? ನಿಂದೆ; ಇಲ್ಲಿ. (ಬರೀ ನಿಂದೆ!)<br />
ಪದವಿ ಪ್ರತಿಷ್ಠೆ ಧನಕನಕ ಡಿಗ್ರಿ (ಕಡಲೆಗುಗ್ಗರಿ!)<br />
ಸಂಯೋಗ ಭೋಗ 'ಅಹಂ'ಗಳ ತಾಂಡವ ನರ್ತನವಿಲ್ಲೆಲ್ಲೂ;<br />
ಆಸ್ತಿ ಪಾಸ್ತಿ (ಅಸ್ತಿ? ನಾಸ್ತಿ!) ಅಂತಸ್ತು( ತಥಾಸ್ತು!)<br />
ಆಳುಕಾಳು; ಬರಿದೆಲ್ಲಾ ಎಲ್ಲೂ ಬೇಯದ ಬೇಳೆಕಾಳು !<br />
"ನೇಮ ಸಿಷ್ಠೆಯ ಬಿಟ್ಟು , ಕಾಮದಲಿ ಮನವಿಟ್ಟು,..."<br />
ಕಡೆಗೆ ಉಳಿದದ್ದು ಬೆಳದದ್ದು, ಬಳದದ್ದು - ಕತ್ತಲೆ ಗೋಳು!<br />
ಅಪ್ಪಾ ತಂದೇ, ಗುರುವೇ,<br />
ಯಾವ ಸಾಗರಕ್ಕೆ ಹಾರಲಿ?<br />
ಸಮುದ್ರದಲ್ಲೂ ಪಾಪಿಗಳಿಗೆ<br />
ಮೊಳಕಾಲುದ್ದ ನೀರೇ!<br />
ಮುಕ್ತಿಕಾಮಿನಿ ನೀರೇ<br />
ನೀ ಬಲು ಬೇಗೆನ್ನ ಬಳಿ ಬಾರೇ!!
</p>
<p class="text-right"><strong><em>-ಡಾ. ಬಿ. ವಿ. ನಾಗಭೂಷಣರಾವ್</em></strong>(ರಾಚೆಸ್ಟರ್, ನ್ಯೂಯಾರ್ಕ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ತಲೆ ಹೋಕನ ತರಲೆ</h1>
<p class="myquote">
ನಾಲ್ಕು ಕಾಲಿನ ಕುರ್ಚಿ ಜಡವಸ್ತು<br />
ಹುದುಗಿ ಕುಳಿತಿದ್ದ ಎರಡು ಕಾಲಿನ ವ್ಯಕ್ತಿ ಸುಸ್ತು.<br />
ಸಾಕ್ಷಾತ್ ಜಡವಸ್ತುವಿನ ಜಠರದಲ್ಲೇ ಜೀವನ್ಮರಣದ ಗಸ್ತು.<br />
'ಇಲ್ಲ ಛೇ. ಪಾಪ. ಬಿಡಿ. ಪಗಾರದಾಸೆ ಯಾರಿಗಿಲ್ಲ' ಎನಬೇಡಿ ವ<br />
ಇದ್ದವರು ದುಡಿಯುವರು ಎಂಬ ಭ್ರಮೆ ಎಲ್ಲರಿಗೂ<br />
ಆದರೆ ಈ ವ್ಯಕ್ತಿ ದುಡಿದಿಲ್ಲ, ದುದಿಯುತ್ತಲೂ ಇಲ್ಲ;<br />
ಮುಂದೆ ದುಡಿದರೆ ಕೊರಳಾಣೆ, ಸತ್ಯ.<br />
ಅದೃಷ್ಟಚಕ್ರ ಗಿರಿಗಿರೀ.....ಗಿರಿಗಿರೀ.......<br />
ಅಷ್ಟಕ್ಕೇ ಪಿತ್ತ ತಲೆಗೇರಿ<br />
ಬಡಾ ಸಾಹಿತಿ ತಾನು; ಬಡತನದ ಚಿಂತೆ ತನಗಿಲ್ಲವಂತೆ!<br />
ಬೃಹದ್ ಬುದ್ಧಿವಂತ ತನಗೆ ಬದುಕು ಗೌಣವಂತೆ.<br />
(ಬುದ್ಧಸಿದ್ಧರೆಲ್ಲಾ ಇವನೆದರು 'ನಿಲ್' __ ಎನ್ ಐ ಎಲ್ )<br />
ಸಾಹಿತ್ಯ ಶ್ರೀಮಂತಿಕೆಯ ಡೌಲು ಗಮ್ಮತ್ತು<br />
ಸರಸರಾ ಗೀಚಿ ಬಿಸಾಡಿ ಮೇಲೆದ್ದು ತಿಂಗಳೊಪ್ಪೊತ್ತು<br />
ಕಳೆದೊಡನೆ 'ಮೊದಲತೇದಿ' ಹಾಜರು.<br />
ತನ್ನ ಹಾಜರಿ ಗೈರಾದದ್ದು ಕಳೆದೂ ಕೈಗೆ ಬೀಳುವುದು ನೂರಹನ್ನೊಂದು.<br />
ಮತ್ತಿನನ ಇಡೀ ಜೀವನಕ್ಕೂ!<br />
ಕೊರತೆ ಬಿದ್ದಕಡೆ ಕಲ್ಪನೆಯ ಒರತೆ<br />
ತುಂತುಂಬಿ ಬರುತ್ತಲೇ ಇರುತ್ತದೆ. ಹಾಗಾಗಿ ರಾಜನಾದ ,<br />
ರಸಿಕನಾದ; ಕಡೆಗೆ ಸತ್ಯದ ಶಂಖನಾದ<br />
"ಹೋ ಕಳೆದ್ರೇ ಸಾಕಿತ್ತು ಮಾರಾಯ ; ಯಾರಿಗೆ ಬೇಕಿದೆ ಆದಾಯ.<br />
ಹಾಯಾಗಿ ಎಲ್ಲಾದ್ರೂ ಕೂತು ಈ ಘಟ ಸುಧಾರಿಸಿಕೊಂಡ್ರೆ<br />
ಸಾಕಿತ್ತು" ಎಂದಾನು ಪ್ರಾಣಿ.<br />
(ಇವ ದಿನವೂ ನಡೆಸಿದ್ದೇನು ಅಂತೀರಿ ? !)<br />
ನೀವು ಪಾಪ ಅನ್ನಿ, ಬಿಡಿ....<br />
ಮೊತ್ತದಲ್ಲಿ ಇವನೊಂದು ಜಡತೆಯ ಕಿಡಿ)
</p>
<p class="text-right"><strong><em>-ಲಲಿತಾ ಕುಪ್ಪಸ್ವಾಮಿ</em></strong>(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಹೃದಯಗೀತೆ</h1>
<p class="myquote">
ಆರ್ತನಾದವ ಕೇಳಿ ಹೊರಬಂತೊಂದು<br />
ಮಾಂಸದ ಮುದ್ದೆ<br />
ನಾಲ್ಕು ಪದರಿನ ಕೋಟೆ ಹರಿದು<br />
ಸುತ್ತ ಕವಿದಿದ್ದ, ಕೆಸರು, ಕಸಬರಿಕೆಯನು<br />
ತುಂಡರಿಸಿ ತೆಗೆದರೂ ಮುಂದೆ ಅದು ಸುತ್ತಿ<br />
ಪೀಡಿಸದಿರುವುದೆ?<br />
ಮಸೆಯದ ಚೂರಿ ತೆಗೆದು<br />
ಬಂಧವನ್ನು ಕಡಿದರೂ<br />
ಸಂಬಂಧ ಕಡಿದೀತೆ?<br />
ಪಂಚಭೂತದ ಈ ಬೊಂಬೆ<br />
ಭುವಿಸ್ಪರ್ಶವಾದಾಗ ಕೇಳಿದ್ದು<br />
ಆರ್ತನಾದ-ಗದ್ದಲ<br />
ಕಣ್ಣು-ತೆರೆಯದಿದ್ದರೂ ಅತ್ತದ್ದು<br />
ಅತ್ತು-ಅತ್ತು ಸಾಕಾದಾಗ ನಿದ್ದೆ<br />
ಹೊರಜಗತ್ತು ನೋಡಿದಾಗ ಕಂಡದ್ದು ನಾಲ್ಕು<br />
ಗೋಡೆಗಳ ಒಂದು ಕೋಣೆ<br />
ಅದರೊಳಗಿದ್ದ ಒಂದೆರಡು ಜೀವಗಳು<br />
ಬತ್ತಲೆಯ ಬೊಂಬೆಗೆ ಜಗತ್ತೇ ಅಂಗಿ<br />
ಮೆದುಳು ಶೂನ್ಯ ಹೃದಯ ವಿಶಾಲ<br />
ಕೃತಕತೆಯ ಸೋಗರಿಯದ ಈ ಬೊಂಬೆ<br />
ಪ್ರಕೃತಿಯ ಸಹಜ ಸಂತಾನ<br />
ಒಂದೊಂದೆ ಅಂಗಿತೊಡಿಸಿ ತೆಗೆದಾಗ<br />
ಮೆದುಳು ಬಲಿಯತೊಡಗಿತು<br />
ಹೃದಯ ಕುಗ್ಗತೊಡಗಿತು<br />
ಮತ್ತೆ ಈ ಪ್ರವೃತ್ತಿಯ ಸಹಜಸಂತತಿಯ<br />
ಕೃತಕೀಕರಿಸಿದವರಾರು?<br />
ಮತ್ತೊಂದು ದಿನ ಲೇಬಲ್ ಮಾಡಿ<br />
ಅನ್ನ ಉಣಿಸ ಕಲಿಸಿದಾಗ ಮುಂದೆ ಇದಕ್ಕಾಗಿ<br />
ಒದ್ದಾಡಬೇಕಾದೀತೆಂಬ ಕಲ್ಪನೆ ಇತ್ತೆ?<br />
ಉರಗದಂತೆ ಹರಿದಾಡಿ ಸಿಕ್ಕಿದ್ದೆಲ್ಲ ಆಹಾರ<br />
ಬಳಿಯಲ್ಲಿದ್ದುದೆಲ್ಲ ಆಟಿಕೆ<br />
ನಾಯಿ, ಬೆಕ್ಕು, ಕರು ಕಣ್ಣ ಮುಂದೆ ಬಂದಾಗ<br />
ತನ್ನ ಸಂಬಂಧ ಬೆಳೆಸತೊಡಗಬೇಕೆ?<br />
ನಾಯಿಯೊಡಗೂಡಿ ಅನ್ನತಿಂದಾಗ<br />
ಪ್ರಾಣಿ ಮನುಷ್ಯನ ಕಲ್ಪನೆ ಇತ್ತೆ?<br />
ಅಂಬೆಗಾಲಿನಲ್ಲಿ ನಡೆದಾಗ ಮೊಣಕಾಲಿಗೇನೂ<br />
ನೋವಾಗಲಿಲ್ಲ, ನಾಚಿಕೆಯಾಗಲಿಲ್ಲ<br />
ಬೆಂಕಿಯೊಡನೆ ಆಡಹೋಗಿ ಕೈಸುಟ್ಟಾಗ<br />
ಹೊಸತೊಂದು ಅನುಭವ<br />
ಅನುಭವದ ಜೊತೆಗೆ ಇನ್ನು ಮುಟ್ಟಲಾರೆ<br />
ಎಂದು ಶಪಥ ಹಾಕಿದ್ದೆ<br />
ಪೂಜೆಗಿಟ್ಟ ಹೂವನ್ನು ಮುಡಿಯಹೋದಾಗ<br />
ಅದಲ್ಲಿಂದ ಮಾಯವಾಗಿತ್ತು<br />
ದೇವರಿಗಿಟ್ಟ ನೈವೇದ್ಯ ಮರುದಿನ ಅಲ್ಲಿ<br />
ಕಾಣಲೇ ಇಲ್ಲ ಅತ್ತಾಗ ಎಲ್ಲ ಸಿಗಿವುದೆಂದು<br />
ಅತ್ತೆ ಎರಡೇ ಕಾಲಲ್ಲಿ ನಡೆಯುವವರ ನೋಡಿ<br />
ನಾನೂ ನಡೆಯತೊಡಗಿದಾಗ ಬಿದ್ದೆ<br />
ಬಿದ್ದು ಎದ್ದು ಕಡೆಗೆ ನಡೆಯತೊಡಗಿದಾಗ<br />
ಅಮ್ಮ ಎಂದಿದ್ದರು "ಶಹಬಾಷ್"<br />
ಕ್ಯಾಮರಾ ಕಣ್ಣಿಗೆ ಕಂಡದ್ದು ಎಲ್ಲವೂ ಸತ್ಯ<br />
ಸಸ್ಯ, ಧಾನ್ಯ, ಕಾಳು, ನಾಯಿ, ದನ<br />
ಕರು, ಎಮ್ಮೆ ನಾನೆಷ್ಟು ಮಾತನಾಡಿಸಿದರೂ<br />
ಮಾತನಾಡಲೇ ಇಲ್ಲ<br />
ಆಕಾಶದಲ್ಲಿದ್ದ ಚಂದ್ರನನ್ನು ಬಯಸಿದಾಗ<br />
ಕೊಟ್ಟಳಾ ತಾಯಿ ಬರಿಯ ಕನ್ನಡಿ<br />
ಸುತ್ತುಮುತ್ತು ಆಡಹೋದಾಗ ಅಲ್ಲಲ್ಲಿ ರೋಮ<br />
ಕೂಪಗಳು. ಸುತ್ತೆಲ್ಲ ಹಾವು ಹರಿಯತೊಡಗಿದಾಗ<br />
ಕಚಗುಳಿಯಿಟ್ಟಂತಾಗಿ ಕತ್ತಲೆಯಾಚೆ ಹುಡುಕುವಾಸೆ<br />
ರಂಭೆ, ಊರ್ವಶಿಯ ಚಿತ್ರ ಕಣ್ಣೆದುರು ಬಂದಾಗ<br />
ಆಕಾಶಕ್ಕೆ ನಗೆಯುವಾಸೆ<br />
ಸುತ್ತ ನೆಟ್ಟಿದ್ದ ಬೇಲಿಯನ್ನು ಕಿತ್ತುಬಿಸುಡಬೇಕು<br />
ಕಾಣದ ಸ್ವರ್ಗ ಹುಡುಕಬೇಕು<br />
ಎಟಕದ ಗುಡ್ಡೆ ಹತ್ತುವಾಸೆ<br />
ಹತ್ತಿಮೇಲೆ ನಿಂತು ಧ್ವಜ ಊರಿ ಬೆವರು ಸುರಿಸಿ<br />
ಕೆಳಗಿಳಿಯಬೇಕು<br />
ಲಕ್ಷ್ಮಿಯ ಭರತನಾಟ್ಯ ಕ್ಯಾಬರೆ ಬ್ಯಾಲೆ<br />
ನೃತ್ಯ ನೋಡಿದಾಗ ಕಣ್ಣು ಕುಕ್ಕುವಂತಾಯಿತು.<br />
ನಡೆದು ಬಂದ ದಾರಿಯತ್ತ ಒಮ್ಮೆ ದೃಷ್ಟಿಹಾಯಿಸಿ<br />
ಕಣ್ಣೀರಿಳಿಸಿ ನಡೆಯಲಿದ್ದ ದಾರಿಯ ಕಡೆಗೆ ದೃಷ್ಟಿಸಿದಾಗ<br />
'ಅಬ್ಬ' ಎಂಬ ಉದ್ಗಾರ<br />
ರಾಕೆಟನಲ್ಲಿ ಕುಳಿತು ಚಂದ್ರಲೋಕಕ್ಕೆ ಮುಖ ಮಾಡುತ್ತೇನೆ<br />
ರಾಕೆಟು_ಎತ್ತಸಾಗುವುದೋ ನೋಡಬೇಕು.
</p>
<p class="text-right"><strong><em>-ಡಾ|| ಶ್ಯಾಮಭಟ್</em></strong>(ಬ್ರೂಮಾಲ್, ಪೆನ್ಸಿಲ್ವೇನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಗುಟ್ಟಾಗಿ ಹೇಳಿದ್ದು</h1>
<p class="myquote">
ಈ ಗುಟ್ಟು ಅವಳಿಗೆ ಗೊತ್ತಿದೆ ಅಂತ ನನಗೆ ಗೊತ್ತಿದೆ ಅಂತ ಅವಳಿಗೆ ಗೊತ್ತಿದೆ<br />
ನಿಮಗೆ ಗೊತ್ತಿದೆ ಅಂತ ಅವಳಿಗೆ ಗೊತ್ತಿಲ್ಲ ಅಂತ ಹೇಳಬೇಡಿ ಅವಳಿಗೆ.<br />
ಒಂದೆ ಆದರು ಗುಟ್ಟು ಎರಡು ಸಂದರ್ಭಗಳು, ಸಂದರ್ಭ-ಸಂಬಂಧ ಬೇರೆ ಬೇರೆ<br />
ಆದ್ದರಿಂದಲೆ ಗುಟ್ಟು ನಿಮಗೆ ಗೊತ್ತಿದೆ ಅಂತ ಗುಟ್ಟಾಗಿಯೂ ಕೂಡ ಹೇಳಬೇಡಿ.<br />
ನಿಮಗೆ ಹೇಳಿದ್ದನ್ನೆ ಇನ್ನಾರಿಗಾದರೂ ನಾ ಮತ್ತೆ ಹೇಳಿದರೆ, ಆ ಗುಟ್ಟು ಬೇರೆ<br />
ನಾನಲ್ಲಿ ಹೇಳಿದ್ದು ನಿಮಗೆ ಗೊತ್ತಿರದಾಗ, ಗುಟ್ಟು ಗುಟ್ಟಾಗಿಯೇ ಉಳಿಯೋಲ್ಲವೆ?<br />
ಯಾರಿಗಾದರು ನೀವು ಈ ಗುಟ್ಟು ಹೇಳಿದರೆ, ಅವರೂ ಹೇಳದ ಹಾಗೆ ನೋಡಿಕೊಳ್ಳಿ<br />
ಎಲ್ಲರಿಗೂ ಈ ಗುಟ್ಟು ಗೊತ್ತಾಯಿತೆಂದರೆ ಅವಳು ಹಿಡಿಯುತ್ತಾಳೆ ಬೆಂಕಿಕೊಳ್ಳಿ.<br />
ಯಾರಿಗಾದರೂ ನೀವು ಈ ಗುಟ್ಟು ಹೇಳಿದರೆ ಗೊತ್ತಾಗದಂತಿರಲಿ ನನಗು ಕೂಡ<br />
ಪ್ರೀತಿ-ಸ್ನೇಹಗಳೆಲ್ಲ ಗುಟ್ಟನವಲಂಬಿಸಿವೆ, ಎಂದೂ ಆ ಕತ್ತಲೆಗೆ ಬೆಳಕು ಬೇಡ.<br />
ಈ ಗುಟ್ಟು ಅವಳಿಗೆ ಗೊತ್ತಿದೆ ಅಂತ ನನಗೆ ಗೊತ್ತಿದೆ ಅಂತ ಅವಳಿಗೆ ಗೊತ್ತಿದೆ<br />
ನಿಮಗೆ ಗೊತ್ತಿದೆ ಅಂತ ಅವಳಿಗೆ ಗೊತ್ತಿಲ್ಲ ಅಂತ ಹೇಳಬೇಡಿ ಅವಳಿಗೆ!
</p>
<p class="text-right"><strong>-ಪ್ರೊ. ಸುಮತೀಂದ್ರ ನಾಡಿಗ</strong><br />(ಬೆಂಗಳೂರು ವಿಶ್ವವಿದ್ಯಾಲಯ, ಭಾರತ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಆಗಿಹುದು ಹೀಗೆ!</h1>
<p class="myquote">
ನವಯೌವನದ ಮೆಟ್ಟಿಲಲಿ<br />
ನಿಂತ ಜವ್ವನೆಯ ಕಣ್ಣಲಿ<br />
ಇತ್ತು ಕನಸುಗಳ ಹಂದರ...<br />
ಇರಲಿ ಇನಿಯನಲಿ ಎಲ್ಲ<br />
ಸುಗುಣಗಳ ಸಂಗಮ<br />
ಮನಸುಗಳ ಸಂಚಾರ ಏನೆಲ್ಲ;<br />
ವಿಕಸಿಹುದು ಮನದಲ್ಲಿ ಭಾವಕುಸುಮ!<br />
ಇಂತಿರಲು ತಿಳಿದಿಹುದು ಆಕೆಗೆ<br />
ಬರುತಿಹನು ನೋಡಲು ಅಮೇರಿಕಾವರ<br />
ಅವಳಲ್ಲಿ ನಡೆದಿಹುದು ಆನಂದ<br />
ಆವೇಗಗಳ ಸಮ್ಮಿಶ್ರ ಸಂಗಮ!!<br />
ಗಾಬರಿ! ಒಮ್ಮೊಮ್ಮೆ ಯೋಚಿಸಿ<br />
ಇರಬಹುದು ಆವನಲ್ಲಿ<br />
ಒಣ ಜಂಬಗಳ ಬಿಗುಮಾನ<br />
ಏಕಿರಬಾರದು ಪರದೇಶವಾಸಿ<br />
ತಾನೆಂಬ ಪೌರುಷದ ಸಾಕಾರ!!<br />
ಹುಡುಗಿಗೆ ಆಶ್ಚರ್ಯ?! ಬಂದವ<br />
ಸರಳ, ಸುಂದರ, ಮುಗ್ದ<br />
ಭಾವನೆಗಳ ಅಳವಡಿಸಿಕೊಂಡಿಹ ಮೂರ್ತಿ!<br />
ಹೃದಯದಲಿ ಮಿಡಿದಿಹುದು<br />
ಇಂಪಾದ ಪ್ರೇಮಶೃತಿ<br />
ಮನದಲಿ ನಿಂತಿಹುದು<br />
ಆತನದೇ ಪ್ರತಿಬಿಂಬ!!<br />
ಕೊನೆಯಲ್ಲಿ ನಡೆದಿಹುದು<br />
ಇಬ್ಬರ ವಿವಾಹ ಬಂಧ<br />
ಎಂದೆಂದೂ ಇರುವಂಥ<br />
ಅನುರಾಗ ಬಂಧ!!...
</p>
<p class="text-right"><strong><em>-ವನಿತಾ ಗಜಾನನ್</em></strong>(ಆಟ್ಲಾಂಟ ಜಾರ್ಜಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಅಣಕು ಕವನಗಳು</h1>
<p class="myquote">
'ರತ್ನ' ರ ಶಿಶು ಸಾಹಿತ್ಯ ಮಕ್ಕಳಿಗೆ ಅಚ್ಚುಮೆಚ್ಚು. ಅವರ 'ನಾಯಿಮರಿ' ಪದ್ಯವಂತೂ ಎಲ್ಲ ಮಕ್ಕಳಿಗೂ ಬಾಯಿಪಾಠ. ಪದ್ಯ ಬಹು ಸರಳ. ಇಲ್ಲಿ ನೋಡಿ.
</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ನಾಯಿಮರಿ</h1>
<p class="myquote">
'ನಾಯಿಮರಿ ! ನಾಯಿಮರಿ ! ತಿಂಡಿ ಬೇಕೆ?'<br />
'ತಿಂಡಿ ಬೇಕು ! ತೀರ್ಥ ಬೇಕು ! ಎಲ್ಲ ಬೇಕು.'<br />
'ನಾಯಿ ಮರಿ ! ನಿನಗೆ ತಿಂಡಿ ಏಕೆ ಬೇಕು?'<br />
'ತಿಂದು ಗಟ್ಟಿಯಾಗಿ ಮನೆಯ ಕಾಯಬೇಕು !'<br />
'ನಾಯಿ ಮರಿ ! ಕಳ್ಳಬಂದರೇನು ಮಾಡುವೆ?'<br />
'ಲೊಳ್ ! ಲೊಳ್ ! ಭೌ ! ಎಂದು ಕೂಗಿಯಾಡುವೆ!"<br />
'ಜಾಣಮರಿ ! ತಾಳು ! ಹೋಗಿ ತಿಂಡಿ ತರುವೆನು"<br />
'ತಾ ನಿನ್ನ ಮನೆಯ ನಾನು ಕಾಯುತಿರುವೆನು'<br />
ಈ ಸರಳ ಸುಂದರ ಪದ್ಯವನ್ನು ನಾಡಿಗೆ ಹೆಸರಾಂತ ಕವಿಗಳ ವಿವಿಧ ಶೈಲಿಗಳಲ್ಲಿ ಬರೆದರೆ ಹೇಗಿರುತ್ತಿತ್ತೆಂಬುದನ್ನು ಕೆಳಗಿನ ಮಾದರಿಗಳಲ್ಲಿ ಮೂಡಿಸಿದೆ. ಯಾವ ಮಾದರಿ, ಯಾವ ಹೆಸರಾಂತ ಕವಿ ಶೈಲಿ ಎಂಬುದನ್ನು ನೀವೇ ನಿರ್ಧರಿಸಿ.<br />
೧<br />
ಒಂದು ದಿನ ಬೆಳಗಿನಲಿ ನಾಯಿಯನು ಕೇಳಿದೆನು<br />
ತಿಂಡಿ ನಿನಗಾವುದೆಂದು<br />
ಬಿಸ್ಕೇಟು ಚಂದವೋ, ನೊರೆ ಹಾಲು ಚಂದವೋ<br />
ಎಂದೆನ್ನ ಕೇಳಬೇಡಿ<br />
ಹೇಳಿತದು "ಎರಡನ್ನೂ ನೀಡಿ ನೋಡಿ"<br />
ಬಿಸ್ಕೀಟು ತಿನ್ನುವುದು ಮನೆಗೆ ಕಾವಲಿಗಾಗಿ<br />
ಕಳ್ಳಕಾಕರ ಬೊಗಳಿ ದೂರ ನಿಲಿಸುವೆನು<br />
ಬಿಸ್ಕೀಟು ಚಂದವೋ, ನೊರೆ ಹಾಲು ಚಂದವೋ<br />
ಎಂದೆನ್ನ ಕಾಡಬೇಡಿ<br />
ಹೇಳಿತದು " ಎಲ್ಲವನು ತಂದು ನೀಡಿ"<br />
೨<br />
ಓ ನಯನ ಮನೋಹರ ಶುನಕ ಮೂರ್ತಿ<br />
ಅರಿ ಹೃದಯ ತಲ್ಲಣಿಪ ರೌದ್ರವಾಣಿ ನಿನ್ನದಲ್ತೆ !<br />
ಪೇಳು. ಪೇಳ್ ಏನ ಬಯಸುವೆ ನೀನು<br />
ಮೃಷ್ಟಾನ್ನ ಭೋಜನವೆ ಮೇಣ್ ಸೋಮರಸವೇ?<br />
ನನ್ನೊಡೆಯ ಕೊಲ್ಲದಿರು ಉತ್ಪ್ರೇಕ್ಷೆ ವಾಣಿಯಿಂ<br />
ಸಾಕೆನಗೆ ನೀ ನೀಡೆ ತಿಂಡಿ ತೀರ್ಥಗಳ<br />
ನನ್ನ ಪಾಲಿಗೆ ಸಂದ ಆಶನ ಪಾನಗಳೀಂಟೆ<br />
ನಿಷ್ಠೆಯಿಂ ಕಾಯುವೆನು ದ್ವಾರಪಾಲಕನೋಲ್<br />
ನಿಶಿ ರಾತ್ರಿ ವೇಳೆಯಲಿ ದುರುಳಾತ್ಮರೈ ತರಲು<br />
ಬೊಗಳಿಯೇ ತೀರಿಸುವೆ ಅನ್ನ ಋಣವ<br />
೩<br />
ಶುನಕ ಪುತ್ರನೆ ಬೆಸಸು ನಿನ್ನಯ<br />
ಮನದಭೀಷ್ಠದ ರೀತಿ ನೀತಿಯ<br />
ಪಾನದೊಂದಿಗೆ ನೀಡಬಲ್ಲೆನು ಖಾದ್ಯ ವಸ್ತುಗಳ<br />
ಏನ ಹೇಳಲಿ ಒಡೆಯ ನನಗೀ<br />
ಕ್ಷಣವೆ ಹಸಿವಾಗಿಹುದು, ನಡೆ ನಡೆ<br />
ಜೇನ ಬೆರೆಸಿದ ರೊಟ್ಟಿ ತುಂಡನು ತಂದು ಮಡಗಿಲ್ಲಿ<br />
ಬಿಟ್ಟಿ ಕೂಳನು ತಿನ್ನಲೊಲ್ಲೆನು<br />
ರೊಟ್ಟಿಯಂಶವ ಮೆಯ್ಯಗೂಡಿಸಿ<br />
ಜಟ್ಟಿಯಂದದಿ ಶಕ್ತಿಯಿಂದಲಿ, ಮನೆಯ ಕಾಯುವೆನು<br />
ದಟ್ಟ ಕತ್ತಲ ನೆರಳನಾರಿಸಿ<br />
ಕೆಟ್ಟ ಕಳ್ಳರು ಮನೆಗೆ ಬಂದೊಡೆ<br />
ದಿಟ್ಟತನದಿಂ ಬೊಗಳಿ ಅವರನು ಬೆದರಿಸೋಡಿಸುವೆ<br />
೪<br />
ತಿಂಡಿಯಾಸೆಗೆ ಶುನಕ ಬಾಗಿಲನು ಕಾಯ್ವುದಲ<br />
ಗಿಂಡಿ ತೀರ್ಥವ ನೀಡೆ ಬಾಲವಾಡಿಪುದು<br />
ಭಂಢ ಕಳ್ಳರ ಕಂಡು ಬೊಗಳಿ ಓಡಿಪುದಲ್ತೆ<br />
ಪಿಂಡವದು ಸಾರ್ಥಕವೊ
</p>
<p class="text-right">-ಅಪರಂಜಿ<strong><em>ಶಿವು</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಜನ್ಮ ಭೂಮಿ</h1>
<p class="myquote">
ನನ್ನ ದೈವವೆ ದೈವ, ನಾನೆ ಬಲು ಧನ್ಯ<br />
ನನ್ನ ತಾಯಿಯ ಸಿರಿಯೆ ನನಗೆ ಮಾನ್ಯ<br />
ಅವಳ ರೂಪವೆ ರೂಪ, ಅವಳೆ ಅಂದ<br />
ಅವಳ ನೋಡಿದರೆನ್ನ ಮನಕೆ ಆನಂದ<br />
ಅವಳ ನುಡಿಯದು ಮಧುರ, ಕಿವಿಗದುವೆ ಇಂಪು<br />
ಅವಳ ಬಾಳಿನ ಹೂವು ಬೀರಿಹುದು ಕಂಪು<br />
ಸ್ಪೂರ್ತಿ ನನ್ನಯ ಮನಕೆ, ಎನ್ನ ದೇಹಕೆ ನೆಲೆಯು<br />
ಅವಳೇ ಕರುಣಾಮಯಿಯು ನನ್ನ ಜೀವನ ಸೆಲೆಯು<br />
ತ್ಯಾಗವೆನ್ನುವದೊಂದು ಅವಳಿಗಿಹ ಹೆಸರು<br />
ಚೇತನೆಯ ಚಿಮ್ಮುತಿದೆ ಅವಳ ಉಸಿರು<br />
ಅವಳ ಉದರವೆ ನಾನು ಉದಯಿಸಿದ ಬಸಿರು<br />
ಅವಳ ಪೋಷಣೆಯಿಂದ ಜೀವನವು ಹಸಿರು.<br />
ಎನ್ನ ತಾಯಿ ಒಲುಮೆ, ಅವಳದಾಬಲುಮೆ<br />
ಯಾರಿಗಿಹುದೋ ಮತ್ತೆ ಅವಳಿಗಿಹ ಹಿರಿಮೆ<br />
ನಲುಮೆಯವಳದು ಅವಳು ಸಹನಾಮೂರ್ತಿ<br />
ಅವಳ ಮಕ್ಕಳೆ ಸಾಕ್ಷಿ.... ಅವಳದಾ ಕೀರ್ತಿ...<br />
ಜನುಮಜನುಮದಲೆನಗೆ ಅವಳೆ ಆಗಲಿ ತಾಯಿ<br />
ಅದುವೆ ನನ್ನಯ ಭಾಗ್ಯ, ನಮಿಸುವೆನು ಮಾಯಿ.
</p>
<p class="text-right"><strong><em>-ಡಾ|| ಆನಂದ ದೇಶಪಾಂಡೆ</em></strong>(ಮ್ಯಾಂಚೆಸ್ಟರ್, ಇಂಗ್ಲೆಂಡ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸ್ತ್ರೀ</h1>
<p class="myquote">
ಸ್ತ್ರೀ,<br />
ನೀನು ಲಾವಣ್ಯದ ರೇಶಿಮೆಗೆ,<br />
ಹಾಗೆಯೇ<br />
ಗಂಡಿನ ಸುಕ್ಕುಗಟ್ಟಿದ ಎದೆಗೆ<br />
ತೀಡಿದ ಇಸ್ತ್ರೀ!<br />
ನಿನ್ನ ದುಂಡಗಿನ ಎದೆಯಿಂದ<br />
ವೃತ್ತೋನ್ನತ ನಿತಂಬದಿಂದ<br />
ನೀ ಹೊಡೆದ ಗೋಲುಗಳ ಲೆಕ್ಕವಿಟ್ಟವರಿಲ್ಲ!<br />
ನಿನ್ನ ಕಡೆಗಣ್ಣ ಕ್ರಿಕೆಟ್ಟಿನಲಿ<br />
ನೀ ಬಾರಿಸಿದುದೆಲ್ಲ ಬರಿಯ<br />
ಬೌಂಡರಿ , ಸಿಕ್ಸರ್, ಸೆಂಚುರಿ !<br />
ನಿನ್ನ ಕಡೆಗಣ್ಣ ಮಿಂಚಿನಸ್ತ್ರಕ್ಕೆ<br />
ಮೂರ್ಛೆಹೋಗದ ಮಗನಿಲ್ಲ!<br />
ನಿನ್ನ ಕನ್ನೆ ಕೆನ್ನೆಯ ಚೆನ್ನಸುಳಿಗುಳಿಯಲ್ಲಿ<br />
ಬಿದ್ದು ಎದ್ದುಹೋದವರಿಲ್ಲ!<br />
ನಿನ್ನ ಸಿರಿಮುಡಿಯ ಗುಡಿಗೆ<br />
ಕೈಮುಗಿಯದ ಪುರುಷನಿಲ್ಲ!<br />
ನಾಗವೇಣೀ,<br />
ನಿನ್ನ ಕಬರೀಭಾರ ಕಪ್ಪು,<br />
ನಾಗನ ಕೊರಳ ಗರಳವೂ ಕಪ್ಪು,<br />
ನಾಗ ಕಚ್ಚಿದರೆ ವಿಷವೇರಿ, ಅಸುಹಾರಿ ಕಪ್ಪು,<br />
ನೀ ಕಚ್ಚಬೇಕಿಲ್ಲ ಕಂಡರೆ ಸಾಕು,<br />
ಆದ ಮಗ ಬೆಪ್ಪು!<br />
ಹೌದೊ ಅಲ್ಲವೊ, ಇದೆಯೊ ಇಲ್ಲವೊ ಎಂಬ<br />
ನಿನ್ನ ನೈಲಾನು ಸೀರೆ,<br />
ಓ ನೀರೇ,<br />
ಮುಕ್ಕುಳಿಸುತಿದೆ ನಿನ್ನ ಮೆಯ್ಯ ಲಾವಣ್ಯಪುಣ್ಯ !<br />
ಅತ್ತ ಇತ್ತ ಅಲ್ಲಾಡುವ<br />
ನಿನ್ನ ಘನ ಜಘನ ಭಾರಕ್ಕೆ<br />
ಸಾವಧಾನ ಮಂದಗತಿಗೆ<br />
ಒಂದೊಂದು ಹೆಜ್ಜೆಗೆ, ಒಂದೊಂದು ಲಜ್ಜೆಗೆ<br />
ಅಗೊ,<br />
ಎಷ್ಟೊಂದು ಗಂಡುಗಳ ಪೌರುಷದ ಪತನ!<br />
ನಿನ್ನ ನಡೆಗೆ ನಿನ್ನ ಜಡೆ ಪೆಂಡ್ಯುಲಂ<br />
ಇತ್ತಿಂದತ್ತ ಅತ್ತಿಂದಿತ್ತ ಓಲಾಡಿ<br />
ಗಂಡುಗಳ ಎದೆಯೂ ಹೀಗೆಯೇ<br />
ಉಯ್ಯಲಾಡುವುದೆಂದು ಹೇಳುವುದು!<br />
ಓ ಅಸಾಮಾನ್ಯೆ!<br />
ಸಾಧು ಸಂತರ ಚಿತ್ತದೇಕಾಗ್ರತೆಗೆ<br />
ನಿನ್ನೊಂದು ಕಣ್ಣೋಟ<br />
ಹೈಡ್ರೊಜನ್ ಬಾಂಬ್ ಸ್ಫೋಟ !<br />
ಗಂಡನ್ನು ಕಂಡಾರೆ ಸಾಕು,<br />
ನಿನ್ನ ಎಲ್ಲಿಲ್ಲದ ಲಜ್ಜೆಯ ಬಿಜ್ಜೆ<br />
ಅಂಗುಷ್ಠದಲಿ ನಿಂತು ಗುಳಿತೆಗೆಯುವುದು<br />
ಇದರಲ್ಲಿ ಬಿದ್ದು ಒದ್ದಾಡು ಮಗನೇ ಎಂದು !<br />
ನೀ ಬರಿದೆ ಬಂದರೇ ಸಾಕು;<br />
ಸಾಲದೆಂದು.<br />
ಸ್ನೋ, ಪೌಡರ್, ಬ್ಯೂಟಿಕ್ರೀಮ್, ತುಟಿರಂಗು<br />
ಸೆಂಟು, ವ್ಯಾನಿಟಿ ಬ್ಯಾಗು<br />
ಎಲ್ಲಿಲ್ಲದ ಸೋಗು<br />
ಹುಚ್ಚು ಹಿಡಿಸುವ ಉಡುಗೆ ತೊಡುಗೆ<br />
ಮೈಯ್ ಮುಚ್ಚುವ, ಬಿಚ್ಚುವ<br />
ಕ್ಯಾಬರೆಯ ಬರಿಯ ಬಗೆ !<br />
ಇಂಥ ಸೊಬಗನುಂಡೇ ಆ ಉತ್ತರಕುಮಾರ<br />
ಸುರಸುಂದರಿಯರ ತೋಳ್ತೆಕ್ಕೆ ಬೇಡವೆಂದ<br />
ತನ್ನ ಅಂತಃಪುರದಂಗನೆಯರೇ ಸಾಕೆಂದ !<br />
ಸರ್ವಜ್ಞ ಸ್ವರ್ಗಕ್ಕೆ ಕಿಚ್ಚು ಹಚ್ಚೆಂದ !<br />
ಓ ನೀರೇ,<br />
ಆ ಸೀರೆಯ ಮೇಲೆ ತೋರಿಸುತಿರುವೆಯಲ್ಲ,<br />
ಆ ಹೊಕ್ಕಳ ಹಳ್ಳ<br />
ಅದೊಂದು ಲಾವಣ್ಯರಸದ ಕೊಳ್ಳ !<br />
ನಿನ್ನ ಲಾವಣ್ಯವನ್ನಳೆವ ಕೊಳಗ<br />
ಅಳೆವುತ್ತ ಅಳೆವುತ್ತ ಅಳೆವವರು ಬಳಲುವರಲ್ಲದೆ<br />
ಕೊಳಗ ಬಳಲುವುದೆ?<br />
ನಿನ್ನ ಒಂದೇ ಹೆರಳು<br />
ಎಷ್ಟೊಂದು ಗಂಡೆದೆಗೆ ಕೊರಳ ಉರುಳು !<br />
ರಾವಣನಿಂದ ದುರ್ಯೋಧನನ ವರೆಗೆ<br />
ಕೀಚಕನಿಂದ ಕ್ಯಾಬರೆಪ್ರಿಯರ, ಬರೇಪ್ರಿಯರ ವರೆಗೆ !<br />
ಗಾಳಿಗೆದುರಾಗಿ ನೀ ಬಂದರೆ ಸಾಕು<br />
ನಿನ್ನೆದೆಯ ಮೇಲೆ ಇರಲಾರೆನೆಂಬ<br />
ಆ ನಿನ್ನ ಸೀರೆಯ ಸೆರಗು<br />
ನಿನ್ನ ವಿಜಯದ ಫ್ಲ್ಯಾಗು!<br />
ಕರೆದರೆ ಬರುವ ಜರೆದರೆ ಜಾರುವ<br />
ಆ ನಿನ್ನ ನಾಚಿಕೆ<br />
ಮುಟ್ಟಿದರೆ ನಾಚಿಕೆಮುಳ್ಳಿನ ರೀತಿ<br />
ಅಲ್ಲಿಯೇ ಮುರುಟಿ ಸುರುಟಿ<br />
ಸರ್ವಾರ್ಪಣ ಭಾವ !<br />
ನಿನಗೆ ಮೀನಾಕ್ಷಿ ಎಂಬ ಹೆಸರಿಟ್ಟವ ಬಹುಜಾಣ<br />
ಅಲ್ಲ ಅವನು ಕೋಣ !<br />
ನಿನ್ನ ಮುಖ ಜಲಾಶಯದಲ್ಲಿ ಆ ಕಣ್‍ಮೀನು<br />
ಎತ್ತ ಓಡಾಡುವುದೆಂದೇ ತೋರುವುದಿಲ್ಲ<br />
ಮೀನಿನ ಹೆಜ್ಜೆಯ ಮಾನವ ಕಂಡುದುಂಟೇ ?<br />
ನಿನ್ನ ಆಕಾರ ಒಂದು ಸುಂದರ ಕಲಾಗಾರ<br />
ಬೆಟ್ಟಗುಡ್ಡ ಹೊಳೆಹಳ್ಳಗಳ,<br />
ಕಣಿವೆ ಕಂದರಗಳ ಪ್ರತ್ಯಕ್ಷ ಪ್ರಕೃತಿ !<br />
ಒಮ್ಮೊಮ್ಮೆ ಹುಣ್ಣಿಮೆಯ ಬೆಳದಿಂಗಳು<br />
ಒಮ್ಮೊಮ್ಮೆ ಕದ್ದಿಂಗಳು<br />
ಒಮ್ಮೊಮ್ಮೆ ಮಿಂಚು, ಗುಡುಗು, ಸಿಡಿಲು, ಮಳೆ,<br />
ಓ ಕೋಮಳೇ!<br />
ನೀ ನಡೆದಲ್ಲಿ ಒಂದೊಂದು<br />
ಕಥಕ್ಕಳಿ, ಭರತನಾಟ್ಯ, ಮಣಿಪುರಿ, ಕೂಚಿಪುಡಿ !<br />
ನೀ ನುಡಿದಲ್ಲಿ ಒಂದೊಂದು ಸಂಗೀತಗೋಷ್ಠಿ !<br />
ಓ ಲತೇ, ಚಂಚಲತೇ,<br />
ನೀ ಜಗನ್ಮೋಹಿನೀ, ಜಘನಮೋಹಿನೀ<br />
ನಿನ್ನ ಸ್ತನ ತಾಯ್ತನವಾಗುವ ವರೆಗೆ<br />
ನಿನ್ನ ಕಾಮದ ಕೆಸರು ಪ್ರೇಮದ ಕಮಲವಾಗುವ ವರೆಗೆ<br />
ನಿನ್ನೊಲವು ವಾತ್ಸಲ್ಯದಮೃತವಾಗುವ ವರೆಗೆ<br />
ನೀ ಹೀಗೇ<br />
ಗಂಡುಗಳೆದೆಗೆ ಬರಿ ಬೇಗೆ!<br />
'ಗೋಪೀಪೀನಪಯೋಧರ ಮರ್ದನ ಚಂಚಲಕರಯುಗಶಾಲೀ'<br />
ಲಕ್ಷ್ಮೀ ವಕ್ಷಃಸ್ಥಲ ಹಸ್ತನ್ಯಸ್ತ ಆ ಪುರುಷೋತ್ತಮ<br />
ಉತ್ತಮಪುರುಷ, ರತಿಪತಿಪಿತ,<br />
ಹೀಗಿದ್ದರೆ<br />
ನಮ್ಮ ನಿಮ್ಮಂಥವರ ಕತೆಯೇನು !<br />
ಓ ಸನಾತನೇ, ನಿತ್ಯನೂತನೇ,<br />
ನಿನ್ನೊಂದು ಕಂಬನಿಯನೊರಸೆ<br />
ಕಡಲನುತ್ತರಿಸಿದನಾ ಶ್ರೀರಾಮ !<br />
ನಿನ್ನೊಂದು ಸಿರಿಮುಡಿಯ ಸಂಹರಿಸೆ<br />
ಮಹಾಭಾರತ ಮಾಡಿದ ಆ ಭೀಮ !<br />
ನಿನ್ನೊಂದು ಬಯಕೆಯ ನೆರವೇರಿಸೆ<br />
ವ್ಯೋಮಕೇಶನ ಸುಡುಗಣ್ಣಿಗೆ<br />
ಹೋಮವಾದನು ಆ ಕಾಮ !<br />
ಸ್ತ್ರೀ,<br />
ನೀನು ಲಾವಣ್ಯದ ರೇಶಿಮೆಗೆ,<br />
ಹಾಗೆಯೇ,<br />
ಗಂಡಿನ ಸುಕ್ಕುಗಟ್ಟಿದ ಎದೆಗೆ<br />
ತೀಡಿದ ಇಸ್ತ್ರೀ !<br />
</p>
<p class="text-right"><strong><em>-ಗುಂಡ್ಮಿ ಚಂದ್ರಶೇಖರ ಐತಾಳ</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">''ಕವಿ ಮತ್ತು ಭೌತ ವಿಜ್ಞಾನಿ''</h1>
<p class="myquote">
ಈ ನಡುವೆ ಭೌತವಿಜ್ಞಾನಿಗೆ ಅಗ್ರಮಣಿ<br />
ಪ್ರಶಸ್ತಿ ಇತ್ಯಾದಿ ಮನ್ನಣೆ<br />
ಕವಿಗೆ ಬರೀ ಕಡೆಗಣ್ಣಿ !<br />
ಒಪ್ಪಿಕೊಳ್ಳೋಣ, ನಾವು ಎಲ್ಲೋ ತಪ್ಪಿದೆವು.<br />
ಸಪ್ಪೆ, ಬಿದ್ದವು ನಮ್ಮ ಪದ್ಯ<br />
ತೊಪ್ಪೆಯಾಗಿ ಬಿದ್ದೆವು ಹಾರಲಾರದೆ<br />
ಈ ನಡುವೆ ಭೌತಶಾಸ್ತ್ರಕ್ಕೇ ಅಗ್ರಮರ್ಯಾದೆ.<br />
ಕರಗಿ ಹೋಗುತ್ತಿದೆ<br />
ನೀರ ಮೇಲೆ ಗುಳ್ಳೆಯಂತೆ<br />
ಪ್ರಾಸಬದ್ಧ ಕವನ.<br />
ಮಹಾನತೆಯೆ ಮೈತಳೆದ<br />
ಲಾಗರಿತಮ್ ಅಂಕಿಗಳಿಗೆ<br />
ಅದ್ವಿತೀಯ ನಮನ.
</p>
<p class="text-right"><strong><em>-ಸಿ.ಪಿ. ರವಿಕುಮಾರ್</em></strong>(ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">''ಪ್ರಭೂ ಈ ರಾತ್ರಿ''</h1>
<p class="myquote">
ಬೆಳಗಾದರೆ ಸಾಕು ಪ್ರಭೂ<br />
ಕಾರಿರುಳು ಕಳೆದು.<br />
ಭೀತವಾಗಿದೆ ಜೀವ<br />
ದುಃಸ್ವಪ್ನ ದೈತ್ಯಾಕಾರ ತಳೆದು.<br />
ಬದುಕುವುದಿದೆಯಲ್ಲ<br />
ಈ ಮಹಾನಗರಿಯಲ್ಲಿ_<br />
ಮಲಗಿದಂತೆ ಜೀವಸಹಿತ ಗೋರಿಯಲ್ಲಿ.
</p>
<p class="text-right"><strong><em>_ಸಿ. ಪಿ. ರವಿಕುಮಾರ್</em></strong>(ಕ್ಯಾಲಿಫೋರ್ನಿಯಾ)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ರತ್ನ- ಮದಿರಾ ವಿಲಾಸ</h1>
<p class="myquote">
ಕುಡಿದು ದಣಿಯನು ಹುಳಿಯ ಹೆಂಡವ<br />
ಹಾಡಿ ದಣಿಯನು ಕವನ ಪರಿಚಯ<br />
ಮಡದಿ ಜೊತೆಗಿರೆ ಸಗ್ಗಸುಖವೆನಗಿಲ್ಲೆ ದೊರೆತಂತೆ<br />
ದುಡಿದು ರತ್ನನು ಪಾನದಂಗಡಿ<br />
ಗಡಿಯ ದಾಟುತ ಪಾನಪಾತ್ರೆಯ<br />
ಹಿಡಿದು ಕುಡಿಯಲು ಕೇಳಿ ಬಂದುದು ಕಾವ್ಯಧಾರೆಯದು.<br />
ಇಳೆಗೆ ಬಂದರೆ ದೇವದೇವನು<br />
ಸುಳಿದು ಪಾನದ ಕಟ್ಟೆ ಬಳಿಯಲಿ<br />
ಉಳಿದ ಭಕ್ತರ ಬಿಟ್ಟು ರತ್ನನ ಸನಿಹ ಬಂದಿರಲು<br />
ಹೊಳೆವ ಕಣ್ಣಿನ ಕರುಣ ದೃಷ್ಟಿಯ<br />
ನಿಲಿಸಿ ಸಾರಿದ ತನ್ನ ಆಜ್ಞೆಯ ಮುದದಿ ಭಗವಂತ.<br />
ಸಲ್ಲ, ಸಲ್ಲದು ನಿನ್ನ ಗಾನವು<br />
ಇಲ್ಲಿ ಕುಳಿತಿರುವಂತೆ ಈಗಳೆ<br />
ಎಲ್ಲ ಕನ್ನಡ ಹಾಡುವಿಕೆಯನು ನಿಲ್ಲಿಸುವುದೆಂದ;<br />
ಬೆಲ್ಲದಂತಹ ಹಾಡಿಗಾರಿಕೆ<br />
ನಿಲ್ಲಿಸದೆ ಬಲು ರೋಷದಿಂದಲೆ<br />
ಕಲ್ಲನೆಸೆಯಲು, ಖತನ ಮಾಡಲು ಸಿದ್ದನಾ ರತ್ನ.<br />
ಉರಿವ ಬೆಂಕಿಯ ತೆರನ ಬಾಗಿಲ<br />
ನರಕಯಾತ್ರೆಯು ಬಂದುದಾದರೆ<br />
ಇರಿದ ನಾಲಿಗೆ, ಪೊಲಿದ ಬಾಯದು ಪ್ರಾಪ್ತಿಯಾಗಿರಲು,<br />
ಸಿರಿಯ ಕನ್ನಡ ಹಾಡುವಿಕೆಯನು<br />
ಸರಿ, ಸರಿ, ನಾ ಮೂಗಿನಿಂದಲೆ<br />
ಪರಿ, ಪರಿಯಲಿ ಹಾಡ ಬಯಸುವೆ ನನ್ನ ನೀನರಿಯೆ!<br />
</p>
<p class="text-right"><strong><em>-"ಅಪರಂಜಿ" ಶಿವು</em></strong></p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಸಿಹಿ-ಅಲ್ಲಾ-ಕಹಿ</h1>
<p class="myquote">
ನನಗೆ,<br />
ಬಹುದಿನಗಳ .... ಅಲ್ಲಾ<br />
ಬಹು ವರ್ಷಗಳ ಮೇಲೆ<br />
ಸಿಕ್ಕಿರುವಳು ಒಬ್ಬ giಡಿಟ ಜಿಡಿieಟಿಜ<br />
ನಾನು,<br />
ಬ್ರಾಕೂಲಿ. ಸ್ಪಿನೀಕ್<br />
ತಿನ್ನುವ ಸಸ್ಯಾಹಾರಿ<br />
ಅವಳು,<br />
ಕೋಳಿ, ಹಂದಿ, ದನ...<br />
ತಿನ್ನುವ ಶಾಖಾಹಾರಿ.<br />
ನಮ್ಮಿಬ್ಬರ,<br />
ಸ್ನೇಹ ಬೆಳೆದು, ಪ್ರೀತಿ ಮೂಡಿ,<br />
ಅವಳು ತೊಡುತ್ತಿರುವ ಮುತ್ತುಗಳು<br />
ಸಿಹಿ_ಸಿಹಿ.<br />
ಆದರೆ,<br />
ಅವಳು ಟಿoಟಿ-veg<br />
ಎಂದು ನೆನಸಿಕೊಂಡಾಗ<br />
ಸಿಹಿಯೆಲ್ಲಾ ಕರಗಿ<br />
ಉಳಿಯುವುದು ಕಹಿ_ಕಹಿ
</p>
<p class="text-right"><strong><em>-ಎಸ್. ವಿ. ವೆಂಕಟೇಶ್</em></strong>(ಸ್ಟಾಟನ್ ಐಲಂಡ್, ನ್ಯೂಯಾರ್ಕ್)</p>
</section>
<section class="level1 numbered" epub:type="chapter" role="doc-chapter" id="id-1">
<h1 class="level1-title" epub:type="title">ಆ-ಸೆರೆ</h1>
<p class="myquote">
ನಲ್ಲ<br />
ನಿನ್ನ<br />
ತೋಳತೆಕ್ಕೆಯಲ್ಲಿ<br />
ಬಂಧಿಸುವ<br />
ಆ-ಸೆರೆ<br />
ನನ್ನ<br />
ಬಾಳಿಗೆ<br />
ಆಸರೆ<br />
<p>
<strong>ಆ-ಪರಿಚಿತ</strong>
</p>
ಅಂದು-<br />
ನಿನ್ನ ನಯನದ್ವಯಗಳು<br />
ನನ್ನ ನಯನದೊಳಗೆ<br />
ಸೇರಿ<br />
ನೀನು<br />
ಮುಗುಳು ನಕ್ಕಾಗ<br />
ಅಪರಿಚಿತನಾದ ನೀನು<br />
ಪರಿಚಿತ<br />
ಇಂದು-<br />
ನಿನ್ನ ಕಾಮತೃಷೆ ಮುಗಿದ<br />
ನನ್ನ ನಯನಗಳು<br />
ನಿನ್ನ ಅರಸುತಿದ್ದಾಗ<br />
ಪರಿಚಿತನಾದ ನೀನೂ<br />
ಅಪರಿಚಿತ.
</p>
<p class="text-right"><strong><em>-ಮಯ್ಯಾಳ ಹರೀಶ್ ಕಾಮತ್</em></strong>(ಸೇಂಟ್ ಲೂಯಿಸ್, ಮಿಸ್ಸೌರಿ)</p>
</section>
</body>
</html>
