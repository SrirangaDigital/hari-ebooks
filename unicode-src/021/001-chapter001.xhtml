<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಅಮೆರಿಕನ್ನಡದ ಕತೆಗಳು</title>
	<link rel="stylesheet" type="text/css" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ತವರಿನ ಮನೆ, ತುಂಬಿದ ಮನೆ.</h1>
		<p><em>ಇಲ್ಲಿರುವ ಭಾರತೀಯ ಜನಾಂಗದ ನಾವು ಅಮೆರಿಕದ ಜನಜೀವನದಲ್ಲಿ ಬೆರೆತು ಒಂದಾಗಿ ಸಾಗುವುದು ಹೇಗೆ?</em></p>
		<p><em>ಸಂಬಂಧಿಸಿದ ಪ್ರಶ್ನೆಗಳನ್ನು ನಾವು ಆಗಿಂದಾಗ್ಗೆ ಕೇಳಿಕೊಳ್ಳುತ್ತ ಉತ್ತರ ಹುಡುಕುವುದು ಆರೋಗ್ಯಕರ ಮಾರ್ಗ. ಸಮಸ್ಯೆಯನ್ನ ಸರಿಯಾಗಿ ಗುರುತಿಸುವುದಂತೂ ಉತ್ತರದ ಹಾದಿಯಲ್ಲಿ ಬಲುದೂರ ಸಾಗಿದಂತೆ.</em></p>
		<p>ಅಂದು ಭೌತಿಕವಾಗಿ ನ್ಯೂಯಾರ್ಕ್‍ನ ಕೆನಡಿ ವಿಮಾನ ನಿಲ್ದಾಣದಲ್ಲಿದ್ದರೂ ಮನಸ್ಸು ಹಲವಾರು ಸಾವಿರ ಮೈಲು ಹಾರಿ ಭಾರತವನ್ನು ಸೇರಿ ಸವಿಯನ್ನು ಸೇವಿಸುತ್ತಿತ್ತು. ಹೌದು! ಅಂದು ನಾವು ಮೊದಲಬಾರಿ ಭಾರತವನ್ನು ಸಂದರ್ಶಿಸುವ ಸಡಗರದಲ್ಲಿದ್ದೆವು. ಈ ಅನುಭವ ಎಲ್ಲರಿಗೂ ಆಗಿರುತ್ತದೆ. ನಾಲ್ಕು ವರ್ಷಗಳ ಮೇಲೆ ನಮ್ಮ ತಾಯ್ನಾಡನ್ನು ಸೇರುತ್ತಿದ್ದೆವು. ನನಗೂ, ನನ್ನಾಕೆ ಮತ್ತು ಮಕ್ಕಳಿಗೂ ಬೆಂಗಳೂರನ್ನು ಸೇರಲು ತುದಿಗಾಲಿನ ಆತುರ.</p>
		<p>ಏಳುವಾರ ಭಾರತದಲ್ಲಿ ಏಳು ದಿನಗಳಂತೆ ಕಳೆದವು. ತಿರುಗಿ ಪ್ರಯಾಣದ ಗಡಿಬಿಡಿ. ಆದರೆ ದೃಶ್ಯ ಮಾತ್ರ ಬೇರೆ. ಸೇರಿದ್ದುದು ಬೆಂಗಳೂರು ವಿಮಾನ ನಿಲ್ದಾಣದಲ್ಲಿ. ಮರಳುತ್ತಿದ್ದುದು ಅಮೆರಿಕಕ್ಕೆ. ಅಂದು ನ್ಯೂಯಾರ್ಕ್‍ನಲ್ಲಿದ್ದ ಆತುರ, ಸಡಗರವೇನೂ ಇಲ್ಲ. ಬದಲು ಭಾರವಾದ ಹೃದಯ. ನಮ್ಮವರನ್ನೆಲ್ಲಾ ಬಿಟ್ಟು ಬರಬೇಕೆಂಬ ವ್ಯಸನ. ಬೀಳ್ಕೊಡಲು ಬಂದ ನಮ್ಮವರು ಕೇಳುತ್ತಿದ್ದರು 'ಇನ್ನು ಯಾವಾಗ ಬರುತ್ತೀರಾ' ಎಂದು. ಯೋಚನೆ ಇಲ್ಲದೇ 'ಇನ್ನೊಂದು ಮೂರು ನಾಲ್ಕು ವರ್ಷ ಅಲ್ಲಿದ್ದು ಒಮ್ಮೆಗೇ ಮರಳುತ್ತೇವೆ'. ಪುನಃ ಹೋಗುವ ಯೋಚನೆ ಇಲ್ಲ. ಅಲ್ಲದೆ ಮಕ್ಕಳು ಬೆಳೆಯುತ್ತಿದ್ದಾರೆ. ಅವರು ನಮ್ಮ ಸಂಸ್ಕೃತಿಯನ್ನು ಮರೆಯುವ ಮೊದಲೇ ಭಾರತಕ್ಕೆ ಮರಳಬೇಕು.' ಅಗಲುವ ವ್ಯಸನದಲ್ಲೂ ಅಂದ ಮಾತು ಅಂದು!</p>
		<p>ಈಗ ಇಲ್ಲಿ ಮನೆಕೊಂಡುಕೊಂಡೆವು. ಮಕ್ಕಳು ದೊಡ್ಡವರಾಗಿ ಅವರ ಕಾಲ ಮೇಲೆ ಅವರು ನಿಂತಿದ್ದಾರೆ. ಅಲ್ಲದೇ ಈ ಮಧ್ಯ ಮೂರು-ನಾಲ್ಕು ಬಾರಿ ಭಾರತವನ್ನು ಸಂದರ್ಶಿಸಿದ್ದೇವೆ. ಮರಳಿ ಬರುತ್ತಾ ಇದೇ ಕೊನೆಯ ಸಲವೆಂಬ ನಂಬಿಕೆ ಆಗಾಗ್ಗೆ ಬರುತ್ತಿತ್ತು. ಆದರೂ ಪುನಃ ಪುನಃ ಇಲ್ಲಿಗೇ ಮರಳಿ ಬರುತ್ತಿದ್ದೇವೆ. ಹಿಂದಿನ ಬಾರಿ ಮರಳುವಾಗ ಅದೇಕೋ ಮನಸ್ಸಿನಲ್ಲಿ ಹೊಳೆಯುತ್ತಿತ್ತು- ನಾವು ಮರಳಿ ಮನೆಗೆ ಹೋಗುತ್ತಲಿದ್ದೇವೆ ಎಂತ. ಹೆಂಗಳೆಯರಿಗೆ ಮೊದ ಮೊದಲನೆ ಬಾರಿಗೆ ಗಂಡನ ಮನೆಗೆ ಬರುವಾಗ ಇರುವ ಭಾರ ಹೃದಯ ನಿಧಾನವಾಗಿ ಮಾಸುತ್ತಾ ಗಂಡನ  ಮನೆಯನ್ನು ತನ್ನ ಮನೆ ಎಂತ <em>(accept)</em> ಮಾಡಿಕೊಂಡಂತೆ ನಮ್ಮಲ್ಲೂ ಮಾರ್ಪಾಡಾಗುತ್ತಿರುವ ಅನುಭವವಾಯ್ತು.</p>
		<p>ಇಲ್ಲಿಗೆ ನಾವು ಭಾರತ ಬಿಟ್ಟು ೧೫ ವರ್ಷಗಳಾದುವು. ಇಲ್ಲಿಯ ಬದುಕಿಗೆ ಹೊಂದಿಕೊಂಡು ಹೋಗುವ ಪ್ರಯತ್ನ ಮಾಡುತ್ತಿದ್ದೇವೆ. ಮೊದಮೊದಲು ತರುಣಿಯರಿಗೆ ಅತ್ತೆ ಮನೆಯಲ್ಲಾಗುವ ಕಷ್ಟದಂತೆ ಇಲ್ಲಿಯ ವಾತಾವರಣಕ್ಕೆ ಸೇರಿಕೊಳ್ಳಲು ಕಷ್ಟವಾಗುತ್ತಿತ್ತು. ಈಗ ಇದ್ದುದರಲ್ಲೇ ನಮ್ಮದೇ ರೀತಿಯಲ್ಲಿ ಹೊಂದಿಕೊಂಡು ಹೋಗುತ್ತಿದ್ದೇವೆ. ಆದರೂ ಕೆಲವೊಮ್ಮೆ ಅನಿಸುವುದುಂಟು:<em> Do we belong here?</em> ತಾಯ್ನಾಡಿನ ಕರುಳಿನ ಕರೆ ತುಂಬಾ ಹಿತವಾಗಿರುತ್ತದೆ, ಹಾಗೂ ತುಂಬಾ ಬಯಸುತ್ತಿರುವೆವು- ನಾನೂ ನನ್ನಾಕೆ. ಆದರೆ ನಮ್ಮ ಮಕ್ಕಳು ನಮ್ಮಷ್ಟು ಹಾತೊರೆಯುತ್ತಿಲ್ಲ. ಕಾರಣ ಅವರು ಇಲ್ಲಿ ತಮ್ಮದೇ ಆದ ಒಂದು ವಾತಾವರಣವನ್ನು ನಿರ್ಮಿಸಿಕೊಂಡಿದ್ದಾರೆ. (ಆದರೂ 'ನನ್ನ ಚಿಕ್ಕಮ್ಮನ ಮಗಳು', 'ನನ್ನ ಅತ್ತೆಯ ಮಗ' ಎಂದು ತಮ್ಮವರನ್ನು ಜ್ಞಾಪಿಸುತ್ತಿದ್ದು ಅವರೊಡನೆ ಪತ್ರವ್ಯವಹಾರವನ್ನೂ ಇಟ್ಟುಕೊಂಡಿದ್ದಾರೆ!) ನಾವು ಇಲ್ಲಿ ಬಂದು ಸೇರಿ ಮೊದಲು ಮೂಡಿದ್ದ 'ನಮ್ಮ ಗಂಡನ ಮನೆ' ಎಂಬ ಭಾವನೆ ನಿಧಾನವಾಗಿ ಮರೆಯುತ್ತಾ 'ನಮ್ಮ ಮನೆ' ಎಂಬ ಅಭಿಮಾನ ಬರುತ್ತಿದೆ. ಇದು ತಪ್ಪು-ಒಪ್ಪಿನ ಪ್ರಶ್ನೆಯಲ್ಲ. ಆದರೆ ಯಾರ್ಯಾರಿಗೆ, ಯಾವಾಗ ಇಂತಹ ಎಷ್ಟು ಅನುಭವವಾಗುತ್ತಿದೆ ಎಂಬುದನ್ನು ಧಾರಾಳವಾಗಿ ವಿಮರ್ಶಿಸಬಹುದು.</p>
		<p>ಮದುವೆಯಾಗಿ ದಶಕಗಳು ಕಳೆದರೂ ಹೆಂಗಳೆಯರಿಗೆ ತವರಿನ ಅಭಿಮಾನ ಅಳಿದೀತೇ? ಬದಲು ದಿನ ದಿನಕ್ಕೂ ಜಾಸ್ತಿಯಾಗುತ್ತದೆ. ಅದರಂತೆ ನಮಗೂ ನಮ್ಮ ತಾಯ್ನಾಡಿನ ಮೇಲಿನ ಮಮತೆ ಜಾಸ್ತಿಯಾಗುತ್ತಿದೆ. ಅದರ ಜತೆಯಲ್ಲಿಯೇ ನಾವು ಒಲಿದು ಬಂದ ಈ ನಾಡಿನ ಮೇಲೆ ಅಭಿಮಾನ ಮತ್ತು ಮಮತೆ ಚಿಗುರುತ್ತಿರುವುದು ಒಂದು ಹೊಸ ಅನುಭವ.</p>
		<p>ಇಲ್ಲಿನ ಜೀವನಕ್ಕೆ ಹೊಂದಿಕೊಳ್ಳಲೆಂದೇ ನಾವು ಪ್ರಯತ್ನಿಸುತ್ತಿದ್ದೇವೆ, ಪ್ರಯತ್ನಿಸಲೇಬೇಕು. ಆ ಪ್ರಯತ್ನ ಫಲಿಸಿದಂತೆ ನಮ್ಮ ಜೀವನ ಸುಖಮಯವಾಗುತ್ತದೆ. ಆದರೆ ಈ ಹೊಂದಾಣಿಕೆಯ ಪ್ರಯತ್ನದಲ್ಲಿ ನಮ್ಮ ಸಂಸ್ಕೃತಿಯನ್ನು ಮರೆಯಬೇಕೇ? ಎಂದಿಗೂ ಇಲ್ಲ! ಮರೆಯುತ್ತಿದ್ದೇವೆಯೇ? ಅದೂ ಇಲ್ಲ. ಬದಲು ನಮ್ಮದೇ ಆದ ಒಂದು ಸಂಸ್ಕೃತಿಯ ಬೆರಕೆ ಮಾಡಲು ಯತ್ನಿಸುತ್ತಿದ್ದೇವೆ. ಬಿ. ಎಂ. ಶ್ರೀ ಅವರ ಕವನದಂತೆ "ಇವಳ ಸೊಬಗನವಳು ತೊಟ್ಟು ನೋಡ ಬಯಸಿದೆ; ಅವಳ ತೊಡಿಗೆ ಇವಳಿಗಿಟ್ಟು ಹಾಡಬಯಸಿದೆ." ನಮ್ಮ ಸಂಸ್ಕೃತಿಯನ್ನು ಇಲ್ಲಿಯ ಜೀವನಕ್ಕೆ ಅನುಕೂಲಿಸಿಕೊಳ್ಳಲೆಂದೇ ನಮ್ಮ ಯತ್ನವನ್ನು ಮಾಡುತ್ತಿದ್ದೇವೆ. ಆ ಯತ್ನವು ಸಫಲವಾಗಲಿ ಎಂದು ನಾವೆಲ್ಲ ಹಾರೈಸೋಣ. ಆದರೆ ಈ ನಮ್ಮ ಜವಾಬ್ದಾರಿಯು ವಿಶೇಷವಾದದ್ದು. ಇದನ್ನು ಮೊದಲ ತಲೆಮಾರಿನ ಎಲ್ಲ ಜನಾಂಗದವರೂ ಅನುಭವಿಸಿದ್ದೆ. ಮೊದಲಿನಿಂದ ಆಲಂಗಿಸಿದ ನಮ್ಮ ಸಂಸ್ಕೃತಿಯನ್ನು ಅಲ್ಲಗಳೆಯಬೇಕೆ ಅಥವಾ ಸಾಧ್ಯವೇ? ಹಾಗೆಂದು ಇಲ್ಲಿನ ಸಂಸ್ಕೃತಿಯನ್ನು ಪೂರ್ತಿ ಅನುಸರಿಸಲು ಸಾಧ್ಯವೆ? ಇಲ್ಲಿಯ ಸಂಸ್ಕೃತಿಯ ಅನುಕರಣೆ ನಮ್ಮ 'ಭಾರತೀಯತನಕ್ಕೆ' ಕಳಂಕ ತಂದಂತಾಗುವುದಿಲ್ಲವೆ? ಹಾಗೆಂತ ನಮ್ಮ ಅಚ್ಚ ಭಾರತೀಯತೆಯನ್ನು ನಾವು ಅನುಸರಿಸುವುದು ಸಮಂಜಸವೆ? ಇದರಿಂದ ನಾವು ಇಲ್ಲಿನ ಜನತೆ ವ್ಯವಹಾರದಿಂದ ಬೇರೆ ಇದ್ದಂತಾಗುವುದಿಲ್ಲವೆ? ಇಂತಹ ಹಲವು ಪ್ರಶ್ನೆಗಳನ್ನು ನಮ್ಮನ್ನು ನಾವೇ ಆಗಾಗ್ಗೆ ಕೇಳುತ್ತಾ ಉತ್ತರಿಸುತ್ತಿದ್ದರೆ ಅದೊಂದು ಶುಭ ಸೂಚನೆ. ಇದರ ಪರಿಣಾಮಗಳನ್ನು ನಾವು ಎದುರಿಸಲೇ ಬೇಕು. ಅಲ್ಲದಿದ್ದಲ್ಲಿ ಭಾರತಕ್ಕೆ ಮರಳುವುದೇ ಲೇಸು. (ಆದರೆ ಅಲ್ಲಿಯೂ ಹಲವಾರು ಬದಲಾವಣೆ-ಗಳಾಗುತ್ತಿರುವುದು ಕಂಡುಬರುತ್ತಿದೆ.)</p>
		<p>ಮೊದಲನೆಯದಾಗಿ ತಂದೆ ತಾಯಂದಿರ ಸಮಸ್ಯೆ: ವಯಸ್ಸಾದಂತೆ ನಡತೆ, ನಂಬಿಕೆಗಳನ್ನು ಬದಲಿಸುವುದು ತುಂಬ ಕಷ್ಟ. ಹಿಂದಿನಿಂದ ಅನುಸರಿಸಿಕೊಂಡು ಬಂದ ತಾಯ್ನಾಡಿನ ಸಂಸ್ಕೃತಿಯನ್ನು ಬದಲಿಸುವುದು ಸುಲಭವಲ್ಲ. ಅದು ಕಷ್ಟವಾದಂತೆ ಮನಸ್ಸಿನ ತಳಮಳ ಜಾಸ್ತಿಯಾಗುವುದು. ಕೆಲವೊಮ್ಮೆ 'ಇಲ್ಲಿಗೆ ಯಾಕಾದ್ರೂ ಬಂದೆವಪ್ಪ' ಅನಿಸುತ್ತದೆ. ಇವೆಲ್ಲ ನಮ್ಮ ಮನಸ್ಸಿನ ಅಸಮಾಧಾನದ ಪ್ರತಿಫಲ. ಆದರೆ ನಾವು ನಮ್ಮ ಸಂಸ್ಕೃತಿಯನ್ನು ಕಾಪಾಡಿ, ಇಲ್ಲಿಯದನ್ನೂ ರೂಢಿಸಿಕೊಂಡು, ಇಲ್ಲಿ 'ಅಮೆರಿಕದ ಭಾರತೀಯ' ಸಂಸ್ಕೃತಿಯನ್ನು ಅನುಸರಿಸುವುದು ಅಸಾಧ್ಯವೇ? ಇಂತಹ ಪ್ರಯತ್ನದ ಪ್ರತಿಫಲ ಸಿಗುವುದು ಹೆಚ್ಚೇನೂ ದೂರವಿರಲಾರದು.</p>
		<p>ಇನ್ನು ಮಕ್ಕಳ ಸಮಸ್ಯೆ: ಮನೆಯಲ್ಲಿ ಕೆಲವೊಮ್ಮೆ ಅವರನ್ನು ಅಚ್ಚ ಭಾರತೀಯರಂತೆ ವರ್ತಿಸುವಂತೆ ಪ್ರಯತ್ನಿಸುತ್ತೇವೆ. ಸ್ವಲ್ಪ ಸಡಿಲ ಬಿಟ್ಟಲ್ಲಿ ನಮ್ಮ ಸಂಸ್ಕೃತಿಯನ್ನು ಅವರು ಮರೆತಾರು ಎಂಬ ಭಯವೇ ಇದಕ್ಕೆ ಕಾರಣ. ಸ್ವಾಭಾವಿಕವೆ! ಆದರೆ ಮಕ್ಕಳಿಗೆ ಇದರಿಂದ ತುಂಬ ಕಷ್ಟವಾಗುತ್ತದೆ. ಅವರು ಮನೆಯಲ್ಲಿ ಒಂದು ರೀತಿ ಮತ್ತು ಹೊರಗಡೆ ಒಂದು ರೀತಿ ವರ್ತಿಸಬೇಕಾಗುತ್ತದೆ. ಮನೆಯಲ್ಲಿ ಒತ್ತಾಯ ಜಾಸ್ತಿಯಾದಲ್ಲಿ ನಾವು ಮಾಡುವ ಪ್ರಯತ್ನ ಪ್ರತಿಕೂಲವಾಗಬಹುದು. ಇಂತಹ ಘರ್ಷಣೆಯನ್ನು ಎಲ್ಲ ತಂದೆ ತಾಯಂದಿರು ಒಂದಲ್ಲ ಒಂದು ಕಾಲದಲ್ಲಿ ಒಂದಲ್ಲ ಒಂದು ವಿಧದಲ್ಲಿ ಅನುಭವಿಸಲೇಬೇಕು. ಆದರೆ ಇದರಿಂದ ಆಗುವ ಪ್ರತಿಕೂಲ ಫಲಿತಾಂಶವನ್ನು ಯಾರೂ ಬಯಸುವುದಿಲ್ಲ. ಹಾಗೆ ನಡೆಯದಂತೆ ವ್ಯವಹರಿಸುವುದು  ಕಷ್ಟವಾದರೂ ಅಸಾಧ್ಯವೇನೂ ಅಲ್ಲ! ತುಂಬಾ ಹಿಡಿತವಿಲ್ಲದೇ ನಮ್ಮ ಸಂಸ್ಕೃತಿಯ ಅನುಭವವನ್ನು ಆಗಾಗ್ಗೆ ಅವರಿಗೆ ಮಾಡಿಕೊಡುವ ಪ್ರಯತ್ನ ಮಾಡಬೇಕು. ಹಬ್ಬ-ಹರಿದಿನಗಳನ್ನು ಪೂಜೆ-ಪುನಸ್ಕಾರಗಳನ್ನು ಆಚರಿಸುತ್ತಾ ಚಿಕ್ಕಂದಿನಿಂದಲೇ ಅವರಿಗೆ ನಮ್ಮ ಸಾಂಸ್ಕೃತಿಕ ಹಿರಿಮೆಯನ್ನು ಮನದಟ್ಟಾಗುವಂತೆ ಮಾಡಬೇಕು. ಈ ಪ್ರಯತ್ನ ನೂರಕ್ಕೆ ನೂರು ಯಶಸ್ವಿಯಾಗದಿದ್ದರೂ ಅದರ ಪರಿಣಾಮ ಮಾತ್ರ ಅಸಾಧಾರಣ.</p>
		<p>ನಾವು ಎದುರಿಸುತ್ತಿರುವ ಇಂತಹ ಎಲ್ಲಾ ಸಮಸ್ಯೆಗಳನ್ನು ನಾವೇ ಚರ್ಚಿಸಿ ವಿಮರ್ಶಿಸುತ್ತಿದ್ದಂತೆ ನಮ್ಮ 'ಅಮೆರಿಕ ಭಾರತೀಯ' ಸಂಸ್ಕೃತಿಯನ್ನು ನಿರ್ಮಿಸಲು ತುಂಬ ಅನುಕೂಲವಾಗುವುದು. ಇದಕ್ಕೆ ಸಂಬಂಧಿಸಿದಂತೆ ಹಲವಾರು ಇತರ ಸಮಸ್ಯೆಗಳೂ ಉದ್ಭವಿಸಿ ಅವುಗಳಿಗೂ ಪರಿಹಾರ ಪಡೆಯಲೆಂದೇ 'ಅಮೆರಿಕನ್ನಡ' ಒಂದು ರಂಗವನ್ನು ನೀಡಿದೆ. ಇದನ್ನು ಉಪಯೋಗಿಸುವುದು ನಮ್ಮ ಕರ್ತವ್ಯ. ಮುಂದಿನ ಸಂಚಿಕೆಗಳಲ್ಲಿ ಇದಕ್ಕೆ ಸಂಬಂಧಿಸಿದ ಸಮಸ್ಯೆಗಳ ಬಗ್ಗೆ ಲೇಖನಗಳು ಬರುತ್ತಿರಲಿ ಎಂಬುದು ಈ ಲೇಖಕನ ಹಾರೈಕೆ. ಅದು ಫಲಿಸಿದಲ್ಲಿ 'ಅಮೆರಿಕನ್ನಡ'ದ ಪ್ರಯತ್ನವು ಸಫಲ.</p>
		<p class="quote-author">
			ಡಾ| ಎಚ್.ಎನ್. ಐತಾಳ್<br />(ಓಕ್ ಪಾರ್ಕ್, ಇಲಿನಾಯ್)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಧರ್ಮ</h1>
		<p>'ಧರ್ಮೋ ರಕ್ಷತಿ ರಕ್ಷಿತಃ' ಎಂದು ಒಂದು ಆರ್ಯವಚನ. ಧರ್ಮ ನಮ್ಮನ್ನು ಕಾಪಾಡುತ್ತದೆ, ನಾವು ಧರ್ಮವನ್ನು ಕಾಪಾಡಿದರೆ.</p>
		<p>ಹಾಗೆಂದರೆ, ಧರ್ಮಕ್ಕೆ ಏನೋ ಕಷ್ಟವಿದೆ; ಆ ಕಷ್ಟವನ್ನು ನಾವು ಪರಿಹರಿಸಬೇಕು- ಎಂದು ಅಭಿಪ್ರಾಯವಲ್ಲ. ನಾವು ಧರ್ಮವನ್ನಾಚರಿಸಬೇಕು; ಧರ್ಮಮಾರ್ಗದಲ್ಲಿ ನಡೆಯಬೇಕು. ಹಾಗೆ ಮಾಡಿದರೆ ಮಾತ್ರ ನಮಗೆ ರಕ್ಷಣೆ ದೊರೆಯುತ್ತದೆ- ಎಂದು ತಾತ್ಪರ್ಯ.</p>
		<p>ಧರ್ಮ ಯಾವುದು? ಹಿಂದೂ ಧರ್ಮ, ಜೈನ ಧರ್ಮ, ಬೌದ್ಧ ಧರ್ಮ, ಕ್ರೈಸ್ತ ಧರ್ಮ, ಮಹಮ್ಮದೀಯ ಧರ್ಮ- ಎಂದು ಮುಂತಾಗಿ ಹಲವು ಧರ್ಮಗಳಿವೆಯಲ್ಲ. ಹಿಂದೂ ಧರ್ಮದಲ್ಲಿಯೇ ಶೈವ, ವೈಷ್ಣವ, ಶಾಕ್ತ ಮೊದಲಾದ ಶಾಖೆಗಳಿರುವಂತೆ ಉಳಿದ ಧರ್ಮಗಳಲ್ಲೂ ಹಲವು ಶಾಖೆಗಳಿವೆಯಲ್ಲ. ಇವುಗಳಲ್ಲಿ ಯಾವುದನ್ನು ಅನುಸರಿಸಬೇಕು? ಯಾವುದು ನಮ್ಮನ್ನು ಕಾಪಾಡುತ್ತದೆ? -ಎಂದು ಕೇಳಬಹುದು.</p>
		<p>ಹಿಂದು, ಕ್ರೈಸ್ತ, ಇಸ್ಲಾಂ- ಮೊದಲಾದುವನ್ನು ಧರ್ಮವೆನ್ನುವುದು ಒಂದು ವಿಶಿಷ್ಟಾರ್ಥದಲ್ಲಿ. ನೈಜವಾಗಿ ಅವು 'ಮತ'ಗಳು; ಎಂದರೆ ನಂಬಿಕೆಗಳು. ಈ ಎಲ್ಲ ಮತಗಳಲ್ಲೂ ಅಂತರ್ಗತವಾಗಿ ಅಡಗಿದ್ದು, ಅವೆಲ್ಲಕ್ಕೂ ಆಧಾರವಾದ ಮೂಲ ತತ್ವವೇ ನಿಜವಾದ ಧರ್ಮ. 'ಮತ' ವ್ಯಕ್ತಿಯ ಬುದ್ಧಿ ವಿಕಾಸಕ್ಕನುಗುಣವಾಗಿ ಅದಲು ಬದಲಾಗುತ್ತಿರಬಹುದು. ಅದರಲ್ಲಿನ ಶ್ರದ್ಧೆ ಹೆಚ್ಚುಕಡಿಮೆಯಾಗುತ್ತಿರಬಹುದು. ಆದರೆ ಧರ್ಮ ಆ ರೀತಿಯ ಪರಿವರ್ತನೆಗೆ ಒಳಪಡುವುದಿಲ್ಲ. ಅದು ವ್ಯತ್ಯಾಸಹೊಂದದೆ ಏಕರೀತಿಯಾಗಿ ಶಾಶ್ವತವಾಗಿರುವಂಥದು. ಎಲ್ಲ ಮತಗಳಿಗೂ ಅಡಿಪಾಯವಾಗಿ ನಿಂತು ಆಶ್ರಯ ಕೊಡುತ್ತಿರುವುದು. 'ಸನಾತನ ಧರ್ಮ' ಎಂದು ಕರೆಯುವುದು ಇದನ್ನೇ.</p>
		<p>ಹಾಗಾದರೆ ಈ ಸನಾತನ ಧರ್ಮ ಯಾವುದು? ಶಾಸ್ತ್ರ ಪರಿಭಾಷೆಯ ಜಟಿಲ ನಿರೂಪಣೆಯನ್ನು ಉಪಯೋಗಿಸದೆ, ಎಲ್ಲರಿಗೂ ಅರ್ಥವಾಗುವ ಸರಳವಾದ ಮಾತುಗಳಲ್ಲಿ ಹಲವರು ಹಿರಿಯರು ಇದನ್ನು ವಿವರಿಸಿದ್ದಾರೆ.</p>
		<p>ಎರಡು ಸಾವಿರ ವರ್ಷದಷ್ಟು ಹಿಂದಿನವರಾದ ತಮಿಳು ಸಂತ ತಿರುವಳ್ಳುವರ್ ಹೀಗೆ ಹೇಳುತ್ತಾರೆ:</p> 
		<p>'ಮನತ್ತುಕ್ಕಣ್ ಮಾಶಿಲ ಸಾದಲ್. ಅನೈತ್ತಱನ್.</p>
		<p>ಆಗುಲ ನೀಱ ಪಿಱ.'</p>
		<p>ಎಂದರೆ,</p>
		<p>'ಮನದಲ್ಲಿ ಮಾಸಿಲ್ಲದವನಕ್ಕೆ ಅದೆ ಧರ್ಮ. ಉಳಿದೆಲ್ಲ ಬರಿ ಪಟಾಟೋಪ.'</p>
		<p>'ಮನಶ್ಯುದ್ಧಿಯೇ ಧರ್ಮ' ಎನ್ನುತ್ತಾರೆ ಇವರು.</p>
		<p>ಭಕ್ತಿ ಭಂಡಾರಿ ಬಸವಣ್ಣನವರು-</p>
		<p>'ದಯವಿಲ್ಲದ ಧರ್ಮ ಆವುದಯ್ಯ?</p>
		<p>ದಯವೇ ಧರ್ಮದ ಮೂಲವಯ್ಯ' ಎನ್ನುತ್ತಾರೆ.</p>
		<p>ಇನ್ನೊಂದು ಕಡೆ-</p>
		<p>'ಕಳಬೇಡ, ಕೊಲಬೇಡ ಹುಸಿಯ ನುಡಿಯಲು ಬೇಡ.</p>
		<p>ಇದಿರ ಹಳಿಯಲು ಬೇಡ, ತನ್ನ ಹೊಗಳಲು ಬೇಡ- ಇದೇ ಧರ್ಮ' ಎನ್ನುತ್ತಾರೆ.</p>
		<p>ನಮ್ಮ ಆದಿ ಕವಿ ಪಂಪ ಇನ್ನೂ ಸ್ವಲ್ಪ ವಿವರವಾಗಿ ಹೇಳುತ್ತಾನೆ:</p>
		<p>'ದಯೆ, ದಮಂ, ದಾನಂ, ತಪಂ, ಶೀಲಂ- ಎಂಬಿವೆ</p>
		<p>ಮೆಯ್ಯೋಗಿರೆ ಸಂದ ಧರ್ಮಮೆ ವಲಿಂ ಪೊತ್ತೆತ್ತುಗುಂ</p>
		<p>ಮುಕ್ತಿ ಪರ್ಯವಸಾನಂ ಬರಂ'.</p>
		<p> ದಯೆ, ದಮ, ದಾನ, ತಪಸ್ಸು, ಶೀಲ- ಈ ಐದೂ ಧರ್ಮದ ಶರೀರ. ಈ ಧರ್ಮವನ್ನು ತಪ್ಪದೆ ನಡೆಸುತ್ತಾ ಬಂದವನೇ ಧರ್ಮವನ್ನಾಶ್ರಯಿಸಿದವನು. ಅವನು ಎಂಥ ಅಧೋಗತಿಯಲ್ಲಿದ್ದರೂ ಅವನನ್ನು ಈ ಧರ್ಮ ಕೈ ಹಿಡಿದೆತ್ತುತ್ತದೆ. ಉತ್ತಮೋತ್ತಮ ಸ್ಥಿತಿಗೆ ಮುಟ್ಟಿಸುತ್ತದೆ. ಅವನ ಸಮಸ್ತ ಸಂಕಟಗಳನ್ನೂ ಪರಿಹರಿಸಿ ಶಾಶ್ವತ ಸುಖದಲ್ಲಿ ನೆಲೆಗೊಳಿಸುತ್ತದೆ.</p>
		<p>ದಯೆ- ಪ್ರಾಣಿಮಾತ್ರದಲ್ಲಿ ಅನುಕಂಪ, ಸಹಾನುಭೂತಿ. ದಮ- ಇಂದ್ರಿಯ ವಿಗ್ರಹ; ನಮಗೆ ಸಹಜವಾಗಿ ಬರುವ ಅನುಚಿತವಾದ ಅನೇಕ ಆಸೆಗಳನ್ನೂ ಕೋಪತಾಪಗಳನ್ನೂ ಅಡಗಿಸಿ ಹಿಡಿತದಲ್ಲಿಟ್ಟುಕೊಳ್ಳುವುದು. ದಾನ- ನಮ್ಮಲ್ಲಿರುವ ವಸ್ತುಗಳನ್ನು ಅದರ ಅಗತ್ಯವಿರುವ ಇತರರಿಗೆ ಮನಃಪೂರ್ವಕವಾಗಿ ಕೊಡುವುದು. ತಪಸ್ಸು- ಮೈ, ಮನಸ್ಸುಗಳು ತಪ್ಪು ದಾರಿಗೆ ಹೋಗದಂತೆ ತಡೆದು ಸನ್ಮಾರ್ಗದಲ್ಲಿ ನಡೆಯುವಂತೆ ಮಾಡುವುದಕ್ಕಾಗಿ ಹಲವು ನಿಯಮಗಳನ್ನು ಮಾಡಿಕೊಂಡು ಅದರಂತೆ ನಡೆಯುವುದು. ಶೀಲ- ಒಳ್ಳೆಯ ನಡತೆ, ಸದಾಚಾರ.</p>
		<p>ಈ ಐದು ಅಂಶಗಳನ್ನು ಅನುಸರಸಿ ನಡೆದರೆ, ನಾವು ಧರ್ಮಾಚರಣೆ ಮಾಡಿದಂತಾಗುತ್ತದೆ. ಹಿಂದು, ಕ್ರೈಸ್ತ ಮುಂತಾದ ಎಲ್ಲಾ ಧರ್ಮಗಳಿಗೂ ಮೂಲವಾದ ಈ<strong>ಸನಾತನ ಧರ್ಮ</strong>ನಮ್ಮನ್ನು ಉದ್ಧರಿಸುತ್ತದೆ, ಸಂಶಯವಿಲ್ಲ. ಪಂಪನ ಮಾತಿನಲ್ಲೇ ಹೇಳುವುದಾದರೆ:</p>
		<p>
			"ದಯೆ ದಮಂ ದಾನಂ ತಪಂ ಶೀಲಂ - ಎಂಬಿವೆ<br />
			ಮೆಯ್ಯಾಗಿರೆ ಸಂದ ಧರ್ಮಮೆ ವಲಿಂ ಪೊತ್ತೆತ್ತುಗುಂ<br />
			ಮುಕ್ತಿ ಪರ್ಯವಸಾನಂ ಬರಂ."<br />
			ಧರ್ಮೋ ರಕ್ಷತಿ ರಕ್ಷಿತಃ
		</p>
		<p class="quote-author">
			ಎಲ್. ಗುಂಡಪ್ಪ<br />
			(ವಿೂಡಿಯ, ಪೆನ್ಸಿಲ್ವೇನಿಯ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಅಮೆರಿಕನ್ನಡಿಗರೆ ಎಚ್ಚರ! ಬೊಜ್ಜು ಮೈ ನಿಮಗೂ ಬರಬಹುದು.</h1>
		<p><em>ಬೊಜ್ಜು ಬಾರದಂತೆ ಮುನ್ನೆಚ್ಚರಿಕೆ ಕ್ರಮ ಇದೆ ಎನ್ನುತ್ತಾರೆ, ಮೈಸೂರು ವಿಶ್ವವಿದ್ಯಾನಿಲಯ, ಮಾನಸಗಂಗೋತ್ರಿಯ ಗೃಹ ವಿಜ್ಞಾನ ವಿಭಾಗದ ಮುಖ್ಯಸ್ಥರಾದ ಡಾ| ಪದ್ಮಾ.</em></p>
		<p>ಬೊಜ್ಜು ಮೈ ಅಥವಾ ಒಬಿಸಿಟಿ(obesity) ಅಮೆರಿಕ ದೇಶದ ಒಂದು ಬಹುಮುಖ್ಯ ಆರೋಗ್ಯ ಸಮಸ್ಯೆ. ಆಹಾರ ಸಮೃದ್ಧಿ ಹಾಗೂ ಆರಾಮ ಜೀವನ ಈ ಸಮಸ್ಯೆಯನ್ನು ತಂದೊಡ್ಡಿದೆ. ಬೊಜ್ಜು ಮೈ ಬರಲು ಅನುಕೂಲಕರ ವಾತಾವರಣದ ಜೊತೆಗೆ ಮೈತೂಕ ಹೆಚ್ಚಾಗುವ ದೇಹ ಪ್ರವೃತ್ತಿಯೂ ಇರಬೇಕು. ಇಂತಹವರು ಎಚ್ಚರದಿಂದಿಲ್ಲದಿದ್ದರೆ ಅಮೆರಿಕಕ್ಕೆ ಬಂದ ಒಂದೆರಡು ವರ್ಷಗಳಲ್ಲಿ ಬೊಜ್ಜು ಮೈ ಸಮಸ್ಯೆಯನ್ನು ಎದುರಿಸಬೇಕಾದೀತು. ಮೈ ತೂಕ ಆದರ್ಶ ತೂಕಕ್ಕಿಂತ ೨೦% ಕ್ಕಿಂತ ಹೆಚ್ಚಾದರೆ ಬೊಜ್ಜು ಮೈ ಬಂದಿದೆ ಎಂದರ್ಥ. ಭಾರತೀಯರಿಗೆ ಅನ್ವಯಿಸುವ ವಯಸ್ಕರ ಎತ್ತರಕ್ಕೆ ತಕ್ಕ ಆದರ್ಶ ತೂಕಗಳನ್ನು (ಕೆ.ಜಿ.ಗಳಲ್ಲಿ) ಕೆಳಗೆ ಕೊಡಲಾಗಿದೆ.</p>
		<table>
			<tr>
				<th><u>ಗಂಡಸರು</u></th><th colspan="4"></th>
			</tr>
			<tr>
				<th>ಎತ್ತರ</th><th>೨೫ವರ್ಷ</th><th>೩೫ವರ್ಷ</th><th>೫೦ವರ್ಷ</th>
			</tr>
			<tr>
				<td colspan="4">(ಸೆ.ಮೀ)</td>
			</tr>
			<tr>
				<td>೧೪೮</td><td>೪೨.೭</td><td>೪೭.೬</td><td>೫೦.೯</td>
			</tr>
			<tr>
				<td>೧೫೩</td><td>೪೫.೪</td><td>೫೦.೪</td><td>೫೩.೫</td>
			</tr>
			<tr>
				<td>೧೫೮</td><td>೪೮.೬</td><td>೫೩.೫</td><td>೫೬.೩</td>
			</tr>
			<tr>
				<td>೧೬೩</td><td>೫೧.೧</td><td>೫೬.೩</td><td>೫೯.೪</td>
			</tr>
			<tr>
				<td>೧೬೮</td><td>೫೪.೦</td><td>೬೦.೧</td><td>೬೩.೭</td>
			</tr>
			<tr>
				<td>೧೭೩</td><td>೫೮.೧</td><td>೬೪.೦</td><td>೬೮.೩</td>
			</tr>
			<tr>
				<td>೧೭೮</td><td>೬೧.೯</td><td>೬೮.೫</td><td>೭೨.೪</td>
			</tr>
			<tr>
				<td>೧೮೩</td><td>೬೬.೦</td><td>೭೩.೩</td><td>೭೭.೮</td>
			</tr>
			<tr>
				<th colspan="4"></th>
			</tr>
			<tr>
				<th><u>ಹೆಂಗಸರು</u></th><th colspan="4"></th>
			</tr>
			<tr>
				<td colspan="4">(ಸೆ.ಮೀ)</td>
			</tr>
			<tr>
				<td>೧೪೮</td><td>೩೮.೬</td><td>೪೪.೦</td><td>೪೭.೧</td>
			</tr>
			<tr>
				<td>೧೫೦</td><td>೪೦.೩</td><td>೪೪.೮</td><td>೪೭.೭</td>
			</tr>
			<tr>
				<td>೧೫೩</td><td>೪೧.೯</td><td>೪೬.೬</td><td>೪೯.೫</td>
			</tr>
			<tr>
				<td>೧೫೫</td><td>೪೨.೮</td><td>೪೭.೭</td><td>೫೦.೧</td>
			</tr>
			<tr>
				<td>೧೫೮</td><td>೪೪.೯</td><td>೪೯.೫</td><td>೫೨.೧</td>
			</tr>
			<tr>
				<td>೧೬೦</td><td>೪೬.೦</td><td>೫೦.೬</td><td>೫೩.೦</td>
			</tr>
			<tr>
				<td>೧೬೩</td><td>೪೭.೩</td><td>೫೨.೧</td><td>೫೪.೯</td>
			</tr>
			<tr>
				<td>೧೬೫</td><td>೪೯.೧</td><td>೫೪.೧</td><td>೫೭.೩</td>
			</tr>
			<tr>
				<td>೧೬೮</td><td>೫೦.೦</td><td>೫೫.೬</td><td>೫೯.೦</td>
			</tr>
		</table>
		<p>ದೇಹದ ಅವಶ್ಯಕತೆಗಿಂತಲೂ ಹೆಚ್ಚಿನ ಕ್ಯಾಲೋರಿಗಳನ್ನು ಸೇವಿಸಿದಾಗ ಮೈತೂಕ ಹೆಚ್ಚುತ್ತದೆಂಬುದು ಎಲ್ಲರಿಗೂ ತಿಳಿದ ವಿಷಯ. ಕ್ಯಾಲೋರಿ ಎಂದರೇನು?  ವಿವಿಧ ಆಹಾರಗಳ ಕ್ಯಾಲೋರಿ ಮೌಲ್ಯವೇನು? ಮೈತೂಕ ಕಡಿಮೆಮಾಡಿಕೊಳ್ಳಲು ಯಾವರೀತಿಯ ಆಹಾರವನ್ನು ಸೇವಿಸಬೇಕು? ವ್ಯಾಯಾಮದ ಬಗ್ಗೆ ನಮ್ಮ ಕಾಳಜಿ ಏನು?- ಈ ವಿಷಯಗಳ ಬಗ್ಗೆ ಸರಿಯಾದ ಅಭಿಪ್ರಾಯ ಹೊಂದಿರುವುದು ಬಹಳ ಅವಶ್ಯಕ. ಏಕೆಂದರೆ ಅಮೆರಿಕದಲ್ಲಿ ಎಲ್ಲವೂ ಹೇರಳವಾಗಿ ದೊರಕುವಂತೆ, ತಪ್ಪು ತಿಳುವಳಿಕೆ ನೀಡುವ ಜಾಹಿರಾತುಗಳು, ಸಾಹಿತ್ಯ ಹಾಗೂ ಇತರ ರೀತಿಯ ಪ್ರಚಾರಕೂಡಾ ಸಮೃದ್ಧಿಯಾಗಿಯೇ ದೊರೆಯುತ್ತದೆ. ಈ ಜಾಲಕ್ಕೆ ಸಿಕ್ಕಿ ಹಾಕಿಕೊಳ್ಳುವುದು ಅತಿ ಸುಲಭ. ಆದರೆ ಅದರಿಂದಾಗುವ ಕಷ್ಟ-ನಷ್ಟಗಳು ಅಪಾರ. ಹೊರದೇಶಗಳಿಂದ ಬರುವ ನಾವು ಜಾಗರೂಕರಾಗಿರಬೇಕು. ಈ ದೇಶದಲ್ಲಿ ಮೈತೂಕ ಕಡಿಮೆ ಮಾಡಿಕೊಳ್ಳಲು ಅನುಸರಿಸಬಹುದಾದ ಪಥ್ಯಾಹಾರ ಕ್ರಮಗಳು ನೂರಾರಿವೆ. ಇವುಗಳಲ್ಲಿ ಯಾವುದು ನಮಗೆ ಸೂಕ್ತ ಎಂದು ಕಂಡು ಹಿಡಿಯುವುದು ಸುಲಭವಲ್ಲ. ಇಂತಹ ಸನ್ನಿವೇಶದಲ್ಲಿ ನಮ್ಮ ಸಾಮಾನ್ಯ ಪ್ರಜ್ಞೆ (common sense) ನಮಗೆ ಮಾರ್ಗದರ್ಶಿಯಾಗಲಿ. ಜೊತೆಗೆ ಪೌಷ್ಠಿಕ ಆಹಾರ ತಜ್ಞರ ಅಭಿಪ್ರಾಯಕ್ಕೆ ಮನ್ನಣೆ ಕೊಡುವುದು ನಮಗೆ ಶ್ರೇಯಸ್ಕರ. ಯಾವ ವಿಚಾರವೇ ಆಗಲಿ ಯಕ್ಷಿಣಿಯಂತೆ ಗ್ಯಾರಂಟಿಯಾಗಿ, ಒಂದೇ ದಿನದಲ್ಲಿ ಸಮಸ್ಯೆಯನ್ನು ಹೋಗಲಾಡಿಸುತ್ತೇವೆನ್ನುವ ಆಶ್ವಾಸನೆಗಳಬಗ್ಗೆ ಸಂದೇಹವಿರಲಿ. ಫುಡ್ ಎಂಡ್ ಡ್ರಗ್ ಎಡ್ಮಿನಿಸ್ಟ್ರೇಶನ್((FDA), ಅಮೆರಿಕನ್ ಮೆಡಿಕಲ್ ಎಸೋಸಿಯೇಶನ್ ಮತ್ತು ವಿದ್ಯಾಸಂಸ್ಥೆಗಳು ಪ್ರಕಟಿಸುವ ಲೇಖನ, ಕಿರುಹೊತ್ತಿಗೆ ಮುಂತಾದವುಗಳನ್ನು ಓದುವುದರಿಂದ ತುಂಬಾ ಪ್ರಯೋಜನವಿದೆ. ಅಲ್ಲದೆ ಪಥ್ಯಾಹಾರ ತಜ್ಞ (Dietetian)ರ ಸಲಹೆಯನ್ನು ಪಡೆಯುವುದೂ ಒಳ್ಳೆಯದು.</p>
		<p>ಬೊಜ್ಜು ಮೈ ಆರೋಗ್ಯಕ್ಕೆ ಮಾರಕ ಎಂಬುದು ಖಂಡಿತವಾದ ವಿಚಾರ. ಇಂತಹವರು ಮಧುಮೇಹ ಹಾಗೂ ಹೃದಯ ರೋಗಗಳಿಗೆ ತುತ್ತಾಗುವ ಸಂಭವ ಹೆಚ್ಚು. ಉತ್ತಮ ಆಹಾರ ಸೇವನೆ ಮತ್ತು ದೈನಂದಿನ ವ್ಯಾಯಾಮ ಬೊಜ್ಜು ಮೈಯಿಂದ ರಕ್ಷಣೆ ಕೊಡುವುದಲ್ಲದೆ ಸರ್ವತೋಮುಖವಾದ ಆರೋಗ್ಯ ಜೀವನಕ್ಕೆ ತುಂಬಾ ಸಹಕಾರಿ.</p>
		<p>ಬದುಕಿಗೆ ಶಕ್ತಿಯೇ ಆಧಾರ. ಇದನ್ನು ಮನುಷ್ಯ ಇತರ ಪ್ರಾಣಿಗಳಂತೆ ಸೂರ್ಯರಶ್ಮಿಯಿಂದ ನೇರವಾಗಿ ಪಡೆದುಕೊಳ್ಳಲಾರ. ಆದರೆ, ಸಸ್ಯಗಳು ದ್ಯುತಿಸಂಶ್ಲೇಷಣ ಕಾರ್ಯದ ಮೂಲಕ ಸೂರ್ಯನ ಬೆಳಕಿನಲ್ಲಿರುವ ಶಕ್ತಿಯನ್ನು ಆಹಾರಗಳಲ್ಲಿರುವ ಪೋಷಕಾಂಶಗಳಲ್ಲಿ ಕೂಡಿಡುತ್ತವೆ. ಇವುಗಳನ್ನು ನಾವು ಸೇವಿಸಿದಾಗ ನಮ್ಮ ದೇಹದಲ್ಲಿರುವ ಜೀವಕಣಗಳಲ್ಲಿ ಅವು ವಿಭಜನೆಗೊಂಡು ಶಕ್ತಿ ಬಿಡುಗಡೆಯಾಗುತ್ತದೆ. ಇದನ್ನು 'ಕ್ಯಾಲೋರಿ' ಎಂಬ ಮಾಪನದಿಂದ ಅಳೆಯುತ್ತಾರೆ. ಶಕ್ತಿಯನ್ನು ಒದಗಿಸುವ ಪೋಷಕಾಂಶಗಳೆಂದರೆ ಶರ್ಕರಪಿಷ್ಟ(carbohydrate), ಮೇದಸ್ಸು(fat) ಮತ್ತು ಪ್ರೋಟೀನುಗಳು. ಈ ಪ್ರಧಾನ ಪೋಷಕಾಂಶಗಳಲ್ಲಡಗಿರುವ ಶಕ್ತಿಯ ಬಿಡುಗಡೆ ಕಾರ್ಯದಲ್ಲಿ ಅನೇಕ ಖನಿಜಾಂಶಗಳು ಮತ್ತು ವೈಟಮಿನ್‍ಗಳು ಸಹಾಯ ಮಾಡುತ್ತವೆ. ಹೀಗೆ ಬಿಡುಗಡೆಯಾದ ಶಕ್ತಿಯು ದೇಹದ ಎಲ್ಲಾ ರೀತಿಯ ಚಟುವಟಿಕೆಗಳಿಗೂ, ದೇಹ ಸಂರಕ್ಷಣೆಗೂ ವಿನಿಯೋಗಿಸಲ್ಪಡುತ್ತದೆ. ಪ್ರಾಣಾಧಾರಕ್ಕೆ ಬೇಕಾಗುವ ಕನಿಷ್ಟ ಶಕ್ತಿಯನ್ನು ಮೂಲಾಧಾರ ಶಕ್ತಿ ಎನ್ನುತ್ತಾರೆ. ಶಕ್ತಿಯ ಸೇವನೆ ಮತ್ತು ಅದರ ವ್ಯಯದಲ್ಲಿ ಸಮತೋಲನ ತಪ್ಪಿದಾಗ ದೇಹದ ತೂಕದಲ್ಲಿ ವ್ಯತ್ಯಾಸವಾಗುತ್ತದೆ. ದೇಹದ ಅವಶ್ಯಕತೆಗಿಂತಲೂ ಹೆಚ್ಚಿನ ಕ್ಯಾಲೋರಿಗಳು ಇದ್ದಲ್ಲಿ ಅವು ಕೊಬ್ಬಿನ ರೂಪದಲ್ಲಿ ಅಡಿಪೋಸ್ ಎಂಬ ಜೀವಕಣಗಳಲ್ಲಿ ಶೇಖರಣೆಯಾಗುತ್ತವೆ. ನಮ್ಮ ದೇಹದ ತೂಕ ಆದರ್ಶ ತೂಕಕ್ಕೆ ಸಮೀಪವಾಗಿದ್ದು, ಆರೋಗ್ಯ ಸ್ಥಿತಿಯಲ್ಲಿದ್ದರೆ , ನಾವು ಸೇವಿಸುತ್ತಿರುವ ಕ್ಯಾಲೋರಿಗಳ ಮೊತ್ತ ಸಮರ್ಪಕವಾಗಿದೆ ಎಂದು ತೀರ್ಮಾನಿಸಬಹುದು.</p>
		<p>ಬೊಜ್ಜು ಮೈ ಯಾವ ವಯಸ್ಸಿನಲ್ಲಾದರೂ ಬರಬಹುದು. ಎಳೆಯ ವಯಸ್ಸಿನಲ್ಲಿ ಬಂದರೆ ಮಧ್ಯ ವಯಸ್ಸಿನಲ್ಲಿ ಮತ್ತೆ ಬರುವ ಸಂಭವ ಹೆಚ್ಚು ಎಂದು ಸಂಶೋಧನೆಗಳಿಂದ ತಿಳಿದುಬಂದಿದೆ. ಅಡಿಪೋಸ್ ಜೀವಕಣಗಳ ವೃದ್ಧಿ, ಕ್ಯಾಲೋರಿ ಅಥವಾ ಶಕ್ತಿಯ ಸಮತೋಲನವನ್ನವಲಂಬಿಸಿದೆ. ಈ ಜೀವಕಣಗಳ ಸಂಖ್ಯೆ ಮತ್ತು ಗಾತ್ರ ಹೆಚ್ಚಾದಂತೆಲ್ಲ ಬೊಜ್ಜು ಮೈ ಬರಲಾರಂಭವಾಗುವುದು. ಕ್ಯಾಲೋರಿಗಳ ಸೇವನೆ ಕಡಿಮೆ ಮಾಡುವುದರಿಂದ ಅಥವಾ ಅವುಗಳ ವೆಚ್ಚವನ್ನು ಹೆಚ್ಚುಮಾಡುವುದರಿಂದ ಅಡಿಪೋಸ್ ಕಣಗಳ ಗಾತ್ರವನ್ನೂ ಕಡಿಮೆ ಮಾಡಬಹುದು. ಆದರೆ ಅವುಗಳ ಸಂಖ್ಯೆಯಲ್ಲಿ ಗಣನೀಯವಾಗಿ ವ್ಯತ್ಯಾಸವಾಗುವುದಿಲ್ಲ. ಆದ್ದರಿಂದಲೇ ಬೊಜ್ಜು ಮೈ ಒಮ್ಮೆ ಬಂದಿತೆಂದರೆ ಅದರ ಪರಿಹಾರ ಅಷ್ಟು ಸುಲಭವಲ್ಲ.</p>
		<p>ತೂಕ ಕಡಿಮೆ ಮಾಡಿಕೊಳ್ಳಲು ಇರುವ ಒಂದೇ ಯಶಸ್ವಿ ಮಾರ್ಗ, ನಾವು ಪ್ರತಿದಿನ ಸೇವಿಸುವ ಊಟ, ತಿಂಡಿಗಳಲ್ಲಿರುವ ಕ್ಯಾಲೋರಿಗಳ ಮೊತ್ತ ಅವು ವ್ಯಯವಾಗುವುದಕ್ಕಿಂತಲೂ ಕಡಿಮೆಯಿರಬೇಕು. ಮೈ ತೂಕ ಆದರ್ಶ ಮಟ್ಟಕ್ಕೆ ಬಂದೊಡನೆ ಕ್ಯಾಲೊರಿಗಳ ಸೇವನೆ ವ್ಯಯಕ್ಕೆ ಸಮನಾಗಿರುವಂತೆ ನೋಡಿಕೊಳ್ಳಬೇಕು. ವೈವಿಧ್ಯಮಂiÀi ಆಹಾರ ಮತ್ತು ಮಿತವಾದ ಸೇವನೆ ಆರೋಗ್ಯದ ಕೀಲಿ ಕೈ ಎನ್ನಬಹುದು. ಎಷ್ಟೇ ಜಾಗರೂಕರಾಗಿದ್ದರೂ ನಮ್ಮ ಕ್ಯಾಲೋರಿಗಳ ಸೇವನೆಯಲ್ಲಿ ಏರುಪೇರಾಗಲು ಸಾಧ್ಯ. ಈ ಅಲ್ಪಸ್ವಲ್ಪ ವ್ಯತ್ಯಾಸದಿಂದಲೇ ಮೂರು-ನಾಲ್ಕು ವರ್ಷಗಳಲ್ಲಿ ನಮ್ಮ ತೂಕದಲ್ಲಿ ಗಣನೀಯ ಬದಲಾವಣೆಯಾಗುವುದನ್ನು  ಕಾಣುತ್ತೇವೆ. ಆದರೆ ನಮ್ಮ ಜೀವನ ಕ್ರಮದಲ್ಲಿ ವ್ಯಾಯಾಮ ಹಾಸುಹೊಕ್ಕಾಗಿದ್ದಲ್ಲಿ ಸ್ವಲ್ಪ ಹೆಚ್ಚು ಕ್ಯಾಲೋರಿಗಳನ್ನು ಸೇವಿಸಿದಾಗ್ಯೂ ಅವು ವ್ಯಯವಾಗಿ ದೇಹದ ತೂಕ ಸಮರ್ಪಕವಾಗಿರಲು ಸಾಧ್ಯ. ಅಲ್ಲದೆ ಪ್ರತಿದಿನ ವ್ಯಾಯಾಮ ಮಾಡುವುದರಿಂದ ಮೂಲಾಧಾರ ಶಕ್ತಿಯ ವ್ಯಯವೂ ಹೆಚ್ಚುತ್ತದೆ. ಇದು ವ್ಯಾಯಾಮದ ಪರೋಕ್ಷ ಪ್ರಯೋಜನ.</p>
		<p>ಮೈ ತೂಕ ಕಡಿಮೆ ಮಾಡಿಕೊಳ್ಳಬೇಕೆಂದಿರುವವರು ಕ್ಯಾಲೋರಿ-ಭರಿತ ಆಹಾರಗಳ ಸೇವನೆಯನ್ನು ಆದಷ್ಟು ಕಡಿಮೆ ಮಾಡಬೇಕಾಗುವುದು. ಹಾಗೆಯೇ ಕ್ಯಾಲೋರಿಗಳು ಬಹಳ ಕಡಿಮೆ ಇರುವ ಆಹಾರಗಳನ್ನು ಭೋಜನ, ಉಪಾಹಾರಗಳಲ್ಲಿ ಹೆಚ್ಚು ಹೆಚ್ಚಾಗಿ ಸೇರಿಸಬೇಕಾಗುವುದು. ಕೊಬ್ಬು, ಎಣ್ಣೆ, ಸಕ್ಕರೆ, ಬೆಲ್ಲ ಇವುಗಳಲ್ಲೆಲ್ಲ ಅತ್ಯಧಿಕ ಪ್ರಮಾಣದ ಕ್ಯಾಲೋರಿಗಳಿರುತ್ತವೆ. ತರಕಾರಿ ಸೊಪ್ಪುಗಳಲ್ಲಿ ಇತರ ಆಹಾರಗಳಿಗೆ ಹೋಲಿಸಿದಾಗ ಬಹಳ ಕಡಿಮೆ ಕ್ಯಾಲೋರಿಗಳಿರುತ್ತವೆ. ಎಣ್ಣೆ-ಬೀಜಗಳ ಕ್ಯಾಲೋರಿ ಮೌಲ್ಯ (ಕಡಲೆ ಕಾಯಿ, ಎಳ್ಳು, ಗೋಡಂಬಿ ಇತ್ಯಾದಿ) ಧಾನ್ಯ ಅಥವಾ ದ್ವಿದಳ ಧಾನ್ಯಗಳ ಕ್ಯಾಲೋರಿ ಮೌಲ್ಯಕ್ಕಿಂತ ಎರಡರಷ್ಟು ಹೆಚ್ಚು. ಆದ್ದರಿಂದ ಎಣ್ಣೆ-ಬೀಜಗಳ ಸೇವನೆ ಬಗ್ಗೆ ಎಚ್ಚರವಿರಲಿ. ಹಾಗೆಯೇ ಒಣಗಿದ ಹಣ್ಣು (ದ್ರಾಕ್ಷಿ, ಅಂಜೂರ, ಇತ್ಯಾದಿ)ಗಳು ಸಹ ಕ್ಯಾಲೋರಿ-ಭರಿತ ಆಹಾರಗಳು. ನಮ್ಮ ದಿನ ನಿತ್ಯದ ಆಹಾರದಲ್ಲಿ ಸಾಕಷ್ಟು ಪ್ರಮಾಣದ ಧಾನ್ಯಗಳು, ಬೇಳೆಕಾಳುಗಳು, ಸೊಪ್ಪು ತರಕಾರಿಗಳು, ಅತ್ಯಲ್ಪ ಪ್ರಮಾಣದ ಹಾಲು ಅಥವಾ ಮೊಸರು(ಕೆನೆ ತೆಗೆದ), ಹಣ್ಣು- ಇಷ್ಟಿದರೆ ಸಾಕು.</p>
		<p>ಅಮೇರಿಕ ಮಾರುಕಟ್ಟೆಯಲ್ಲಿ ಸಿಗುವ ಅನೇಕ ಆಹಾರ ಪದಾರ್ಥಗಳ ಮೇಲಿರುವ ನಾಮ ಫಲಕವನ್ನು ಓದುವ ಅಭ್ಯಾಸ ಮಾಡಿಕೊಂಡರೆ ಆಹಾರಗಳ ಕ್ಯಾಲೋರಿ ಮೌಲ್ಯದ ಹೋಲಿಕೆ ಸುಲಭ. ಕರ್ನಾಟಕದಲ್ಲಿ ಪ್ರಚುರವಾಗಿರುವ ಕೆಲವು ಆಹಾರಗಳ ಮೌಲ್ಯವನ್ನು ಕೆಳಗೆ ಕಾಣಬಹುದು.</p>
		<p>ಅಂದಾಜು</p>
		<p>ಕ್ಯಾಲೋರಿ ಮೊತ್ತ</p>
		<p>ಒಂದು ಇಡ್ಲಿ (ಚಿಕ್ಕದು) ೪೩</p>
		<p>ಒಂದು ಇಡ್ಲಿ( ದೊಡ್ಡದು) ೫೩</p>
		<p>ಒಂದು ದೋಸೆ(ಸಾಧಾರಣ ಗಾತ್ರ) ೭೫</p>
		<p>ಒಂದು ಚಪಾತಿ(ಚಿಕ್ಕದು) ೭೫</p>
		<p>ಒಂದು ಚಪಾತಿ(ದೊಡ್ಡದು) ೧೧೩</p>
		<p>ಒಂದು ಪೂರಿ(ಸಾಧಾರಣ ಗಾತ್ರ) ೧೧೫</p>
		<p>ತೆಂಗಿನಕಾಯಿ ಚಟ್ನಿ (ದೊಡ್ಡ ಚಮಚ) ೪೧</p>
		<p>ಅನ್ನ (ಚಿಕ್ಕ ಕಪ್) ೮೧</p>
		<p>ಅನ್ನ (ದೊಡ್ಡ ಕಪ್) ೧೯೧</p>
		<p>ಗಟ್ಟಿ ಬೇಳೆಸಾರು (ಒಂದು ಸೌಟು) ೧೧೭</p>
		<p>ತಿಳಿ ಬೇಳೆಸಾರು (ಒಂದು ಸೌಟು) ೭೭</p>
		<p>ಉಪ್ಪಿಟ್ಟು (ಚಿಕ್ಕ ಕಪ್) ೧೧೦</p>
		<p>ದೇಹದಲ್ಲಿರುವ ನೀರಿನ ಅಂಶ ಕಡಿಮೆಯಾಗುವುದರಿಂದಲೂ ಮೈತೂಕ ಬಹುಬೇಗ ಕಡಿಮೆಯಾಗುತ್ತದೆ. ಆದರೆ ಇದರಿಂದ ಅಷ್ಟು ಪ್ರಯೋಜನವಿಲ್ಲ. ಮೈ ಕೊಬ್ಬಿನ ಅಂಶ ಹೆಚ್ಚಿದರೆ ಅದು ಆರೋಗ್ಯಕ್ಕೆ ಹಾನಿಕರ. ಆದ್ದರಿಂದ ಮೈ ಕೊಬ್ಬು ಕರಗುವ ಪ್ರಯತ್ನ ನಮ್ಮದಾಗಬೇಕು. ನಮ್ಮ ಆಹಾರ ಪದ್ಧತಿ ಹಾಗೂ ಜೀವನದ ರೀತಿ-ನೀತಿಗಳಲ್ಲಿ ಬದಲಾವಣೆ ತರುವುದು ಹೇಳುವಷ್ಟು ಸುಲಭವಲ್ಲ. ಇದನ್ನು ಸಾವಧಾನದಿಂದ, ಜಾಣ್ಮೆಯಿಂದ, ಕ್ರಮ-ಕ್ರಮವಾಗಿ ಸಾಧಿಸಬೇಕು. ಬಹುಬೇಗ ತೂಕ ಕಡಿಮೆ ಮಾಡಿಕೊಂಡರೆ ಅಷ್ಟೇ ಬೇಗ ಅದು ಹೆಚ್ಚುವ ಸಂಭವವುಂಟು. ಅಲ್ಲದೆ ನಾವು ಅನುಸರಿಸುವ ರೀತಿ ಮತ್ತು ವ್ಯಾಯಾಮ ಕ್ರಮ ಜೀವನ ಪರ್ಯಂತ ನಡೆಸಿಕೊಂಡು ಹೋಗುವಂತಿರಬೇಕು. ಹೀಗಾದಲ್ಲಿ ಬೊಜ್ಜಿನ ಶಾಶ್ವತ ನಿವಾರಣೆ ಸಾಧ್ಯ.</p>
		<p>ಅಮೆರಿಕನ್ನಿಡಗರೆ, ಎಲ್ಲಾದರು ಇರಿ, ಎಂತಾದರು ಇರಿ, ಎಂದೆಂದಿಗೂ ನೀವು ಬೊಜ್ಜು ಮೈನಿಂದ ದೂರವಿರಿ!</p>
		<p class="quote-author">
			ಡಾ| ಪದ್ಮ ಉಮಾಪತಿ<br />(ಮಾನಸಗಂಗೋತ್ರಿ, ಮೈಸೂರು)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಮನದ ಪಕ್ಷಿ</h1>
		<p><em>'ಸಾಗಿದ್ದೇ ಗುರಿಗಳು' ಆದ ಸ್ವಚ್ಛಂದ ಪ್ರವೃತ್ತಿಗೂ ಸ್ವಾತಂತ್ರ್ಯಕ್ಕೂ ಎಷ್ಟೊಂದು ಅಂತರ!</em></p>
		<p>ಓ ಮನವೇ, ನೀನೇಕೆ ಇಷ್ಟು ಗೊಂದಲದಲ್ಲಿರುವೆ? ನಿನಗೆ ಏಕಿಷ್ಟು ಬೇಸರ? ಏಕಿಷ್ಟು ಕಾತರ? ಏಕಿಷ್ಟು ಆತಂಕ? ನನ್ನೊಂದಿಗೆ ಹೇಳುವೆಯಾ? ಬಹುಷಃ ನನ್ನ ಅನುಭವದ ಹಿನ್ನೆಲೆಯಲ್ಲಿ ಸಲಹೆಗಳನ್ನು ಕೊಡಬಲ್ಲೆ.</p>
		<p>ಜಗತ್ತಿನ ಲೌಕಿಕ ದೃಷ್ಟಿಯಲ್ಲಿ ನಿನ್ನನ್ನು ಅಳೆದರೆ, ನನಗೆ ತಿಳಿದಂತೆ ನೀನೊಂದು ತುಂಬಿದ ಕೊಡ. ಬಯಸ್ಸಿದ್ದೆಲ್ಲವೂ ನಿನಗೆ ದೊರೆತಿದೆ. ಅದು ನಿನ್ನ ಅದೃಷ್ಟವೇ ಸರಿ. ಆದರೂ ಈ ಬೇಸರವೇಕೆ?</p>
		<p>ಸ್ವತಂತ್ರ ಪಕ್ಷಿಯಾಗಿ ಸರ್ವ ಸ್ವಾತಂತ್ರ್ಯದಿಂದ ಹಾರಬೇಕೆನ್ನುವ ಬಯಕೆಗೆ ನಾನೇನು ಹೇಳಲಿ? ಹುಚ್ಚು ಮನವೇ, ನಿನ್ನ "ಸ್ವಾತಂತ್ರ್ಯ" ಎಂಬುದರ ಅರ್ಥವಾದರೂ ಏನು? ಅದರ ಕೊನೆಯೆಲ್ಲಿ? ನಿತ್ಯ ಜೀವನದ ಕರ್ತವ್ಯ ಸಂಕೋಲೆಯಿಂದ ಬಿಡಿಸಿಕೊಳ್ಳುವುದೇ ನಿನ್ನರ್ಥದಲ್ಲಿ "ಸ್ವಾತಂತ್ರ್ಯ" ವೇ? ಯಾವ ಅಡೆತಡೆಯೂ ಇಲ್ಲದೆ, ಸಂಯಮ ಸಂಕೋಚವಿಲ್ಲದೆ, ಯಾವ ಗುರಿಯೂ ಇಲ್ಲದೆ ಸ್ವೇಚ್ಛಾಚಾರಿಯಾಗಿ ಹಾರುವುದೇ "ಸ್ವಾತಂತ್ರ್ಯ"ವೇ?</p>
		<p>"ಸ್ವಾತಂತ್ರ್ಯ, ಸ್ವಾತಂತ್ರ್ಯ" ಎನ್ನುವೆಯಲ್ಲ, ನಿನ್ನ ಸ್ವಾತಂತ್ರ್ಯಕ್ಕೆ ಅಡ್ಡಿಯಾಗಿರುವುದಾದರೂ ಏನು? ಬಂಧನದಲ್ಲಿ ನಿನ್ನನ್ನು ಇಟ್ಟಿರುವವರಾದರೂ ಯಾರು?</p>
		<p>ನೀನೇ ಯೋಚಿಸಿ ನೋಡು. ಯಾರೂ ನಿನ್ನನ್ನು ಸಂಕೋಲೆಯಲ್ಲಿಟ್ಟಿಲ್ಲ. ನಿನ್ನನ್ನು ನೀನೇ, ನಿನ್ನ ಅರಿವಿಲ್ಲದಂತೆಯೇ ಈ ಜಗತ್ತಿನ ನಿತ್ಯ ಜಂಜಾಟದಲ್ಲಿ ಬಂಧಿಸಿಕೊಂಡಿರುವೆ. ಅಂದಮೇಲೆ ಯಾರನ್ನು ಏಕೆ ನಿಂದಿಸುವೆ? ಆದರೆ ಮನವೇ, ಈ ಬಂಧನವಿಲ್ಲದಿದ್ದರೆ ನೀನು ಮಾಡುವೆಯಾದರೂ ಏನನ್ನು? ನಿನ್ನಲ್ಲಿ ಅಖಂಡವಾಗಿ ಅಡಗಿರುವ ಪ್ರೀತಿ , ಪ್ರೇಮ , ಸ್ನೇಹ ಭಾವನೆಗಳ ಪರಿಪೂರ್ಣತೆಯಾದರೂ ಆಗುವುದೆಲ್ಲಿ?</p>
		<p>ಪೂರ್ವ-ಪಶ್ಚಿಮ ಸಂಸ್ಕೃತಿಗಳ ಘರ್ಷಣೆಯಿಂದ ಉಂಟಾಗಿರುವ ಅಲ್ಲೋಲ ಕಲ್ಲೋಲಕ್ಕೆ ಸಿಕ್ಕಿ ತತ್ತರಿಸುತ್ತಿರುವೆಯಾ? ಪೂರ್ವವೇನು? ಪಶ್ಚಿಮವೇನು? ಪರಂಧಾಮನ ಅನಂತತೆಯಲ್ಲಿ ಎಲ್ಲ ಸಂಸ್ಕೃತಿಗಳ ಮೂಲ "ಮಾನವ ಜನಾಂಗ"ವಲ್ಲವೇ? ಸಂಸ್ಕೃತಿಯು "ಸತ್ಯ-ಸೌಂದರ್ಯ"ದ ರೂಪದಲ್ಲಿ ಪೂರ್ವ ಪಶ್ಚಿಮದಲ್ಲಿ ಏಕರೀತಿಯಾಗಿ ವಿಜೃಂಭಿಸಿರುವಾಗ ನಿನಗೇಕಿಷ್ಟು ಆತಂಕ?</p>
		<p>ನಿನ್ನ ಜ್ಞಾನದ ತೃಷೆ ಇನ್ನೂ ಆರಿದಂತಿಲ್ಲ. ಜ್ಞಾನ ಸರಸ್ವತಿಯನ್ನು ಒಲಿಸಿಕೊಳ್ಳಬೇಕೆಂದು ನಿನ್ನ ತಪವೇನು? ಜನನ-ಮರಣದ ರಹಸ್ಯವನ್ನು ಭೇದಿಸಬೇಕೆಂಬುದು ನಿನ್ನ ಆಸೆಯೇನು? ಅಥವಾ ಪ್ರಕೃತಿ ಮಾತೆಯ ಮಡಿಲಲ್ಲಿ ನಿರಂತರವಾಗಿ ಮಲಗುವ ಆತುರವೇನು ನಿನಗೆ? ಮುಂದೇನು? ಹಾರುತ್ತಿರುವ ರೆಕ್ಕೆ ಮುರಿದರೇನೆಂಬ ಭಯವೇ ನಿನಗೆ?</p>
		<p>ಚಿಂತಿಲ್ಲ ಮನವೇ, ತವಕಗೊಳ್ಳದೆ ಸಮಾಧಾನದಿಂದಿರು. ನಿನ್ನ ತಪವು ಒಂದು ದಿನ ಕೊನೆಗೊಳ್ಳುತ್ತದೆ. ಸತ್ಯ ಶಾರದೆಯು ತನ್ನ ಜ್ಞಾನ ಭಂಡಾರವನ್ನೇ ನಿನ್ನಲ್ಲಿ ಸೂರೆಗೊಳ್ಳುತ್ತಾಳೆ. ಜಗತ್ತೆಲ್ಲವೂ ನಿನ್ನಲ್ಲಿಯೇ ಅಡಗಿರುವುದರ ಸತ್ಯತೆ ಅರಿವಾಗುತ್ತದೆ. ಪರಮಾತ್ಮ, ಜಗತ್ತು, ನೀನು ಎಲ್ಲ ಒಂದೇ ಎಂಬ ತಿಳಿವು ಮೂಡಿದಾಗ ಈ ಗೊಂದಲ, ಅನಿಶ್ಚಯತೆ ಎಲ್ಲವೂ ಮಾಯವಾಗುತ್ತದೆ.</p>
		<p>ಕಾಲಚಕ್ರ ಉರುಳಿದಂತೆ, ಜನ್ಮರಹಸ್ಯವೂ ಸ್ವಲ್ಪ ಸ್ವಲ್ಪವಾಗಿ ಅರಿವಾದಂತೆ, ಎಲ್ಲವೂ ಕಾಲನ ಗರ್ಭದಲ್ಲಿ ಅಡಗಿ ನಿರಂತರ ಶಾಂತತೆ ನಿನ್ನದಾಗುತ್ತದೆ.</p>
		<p class="quote-author">
			ಕು.ರಾ. ಸರೋಜ<br />
			(ಗ್ಲೆನ್‍ವ್ಯೂ, ಇಲಿನಾಯ್)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಸಂಚಿಕೆ ಯಾಕೆ?</h1>
		<p><em>ಬೆಟ್ಟದ ಮೇಲೆ ಮನೆಮಾಡಿಯಾಯ್ತು, ಇನ್ನೇತರ ಅಂಜಿಕೆ? ಅಂತೂ ಸೆಣಸಾಡಿ, ಎಳೆದಾಡಿ ಸಾಹಿತ್ಯ ಸಂಚಿಕೆ ತರುವುದಕ್ಕೆ 'ಅಸ್ತು' ಅನಿಸಿಬಿಟ್ಟರು.</em></p>
		<p>('ಕಾವೇರಿ' ಕನ್ನಡ ಕೂಟದ ದೀಪಾವಳಿ-೧೯೮೩ರ ಸಂಚಿಕೆಯಲ್ಲಿ ಮೊದಲು ಪ್ರಕಟವಾಯಿತು.)</p>
		<p>ಒಂದು ಕನ್ನಡ ಸಂಘದ ಸಭೆ. ಚರ್ಚೆಯ ವಿಷಯ: 'ಸಂಘದ ಪತ್ರಿಕೆಯ ಸಂಚಿಕೆ ಯಾಕೆ?' ಸಭೆಯಲ್ಲಿ ಬರಬೇಕಾಗಿ ಬಂದಿದ್ದವರು ಅಷ್ಟು ಜನ. ಬಂದಿದ್ದವರ ಜತೆ ಬಂದಿದ್ದವರು ಇನ್ನಷ್ಟು ಜನ. ಅಧ್ಯಕ್ಷರ ಯಾವ ನಿಲುವನ್ನೂ ತಾಳದ ನಿಲುವಿನಿಂದಾಗಿ ಎಲ್ಲರಿಗೂ ಅವಕಾಶ. ಚರ್ಚೆ ಜೋರು.</p>
		<p>ಸಂಚಿಕೆ ಬೇಕೆನ್ನುವವರು ವಿಷಯ ಮುಂದಿಡುವ ಮುಂಚೆ ಅವರ ವಿರೋಧಿಗಳೊಬ್ಬರು ಅಪ್ಪಣೆ ಕೊಡಿಸಿದರು: 'ಈಗ ಈ ವಿಷ ಚರ್ಚೆಗೆ ಬಂದಿರೋದು...' ಸಂಚಿಕಾ ಹಂಚಿಕರಿಗೆ ರೇಗಿ ಹೋಯ್ತು; 'ವಿಷ ಅಲ್ರೀ, ವಿಷಯ ಅನ್ನಿ.' 'ಎಂತದೋ ಒಂದು, ಅದನ್ನ ಈಗ ಯಾಕೆ ಮಾಡಬೇಕು? ಬ್ಯಾಡಾಂದ್ರೆ ಆಯ್ತು. ಚರ್ಚೆ ಯಾಕೆ?' 'ಬ್ಯಾಡಾಂತ ಹೇಳ್ಬೇಕಾದ್ರೆ ಚರ್ಚೆಯಾಗದೆ ಹೇಗೆ?' 'ಬೇಕೋ ಬೇಡವೋಂತ ಚರ್ಚೆ'- ಅಧ್ಯಕ್ಷರು ಅಪ್ಪಣೆ ಕೊಡಿಸಿದರು. 'ಇದಕೆ<em>constitution</em>ಏನ್ಹೇಳತ್ತೆ? ಬೇಕಾದ್ರೆ ಒಂದು<em>amendment</em>ತಂದ್ಬಿಡೋಣ'- ಸಂವಿಧಾನ ಪ್ರವೀಣರೊಬ್ಬರ ಅಂಬೋಣ! ಹೀಗೆ<em>amendment</em>ಗಳ ಬಗ್ಗೆ ಒಂದು ಘಂಟೆ ಚರ್ಚೆಯಾದ ಮೇಲೆ ಪಕೋಡ, ಕಾಫಿ ಬಂದಿದ್ದರಿಂದ ಚರ್ಚೆ ಅಲ್ಲಿಗೇ ನಿಂತಿತು. ಅರ್ಧ ಘಂಟೆ ಅಲ್ಲಿಗೆ ಬಂದಿಲ್ಲದವರ ಅನೀತಿ ಅನ್ಯಾಯ ಇತ್ಯಾದಿಗಳ ಮೇಲೆ ಮಾತುಕತೆ ನಡೆದು ಎಲ್ಲರಿಗೂ ಖುಷಿಯಾಗಿದ್ದನ್ನು ಕಂಡು ಅಧ್ಯಕ್ಷರು ಪುನಃ ಸಭೆ ಸೇರಿಸಿದರು. ಒಬ್ಬರು: 'ಈಗ ಹಿಂದಿನ ಸಲ ಆದ ಅನ್ಯಾಯದ ಬಗ್ಗೆ ಮಾತಾಡೋದು ಬೇಡ. ಈ ಸಲ ಏನು (ಅನ್ಯಾಯ) ಮಾಡ್ಬೇಕು ಅಂತ ಯೋಚನೆ ಮಾಡೋಣ' ಎಂದರು. ಅಲ್ಲಿ ಬಂದಿದ್ದವರಿಗೆಲ್ಲ ಕಸಿವಿಸಿಯಾಯ್ತು. ಇನ್ನೊಬ್ಬರು ಮಗದೊಬ್ಬರ ಕಿವಿಯಲ್ಲಿ ಪಿಸುಗುಟ್ಟಿದರು: 'ಗಾಂಧಿ, ಈತ ಗಾಂಧಿ!' ಮಗದೊಬ್ಬರು  ಗೊಣಗಿದರು: 'ಅದ್ಹೇಗಾಗುತ್ತೆ?<em>perspective</em>ಇಲ್ಲದೆ ಕೆಲಸ ಮಾಡೋಕೇ ಆಗುಲ್ಲ.' ಒಟ್ಟಿನಲ್ಲಿ ಸಂಚಿಕೆಯ ವಿಷಯ ಪುನಃ ಚರ್ಚೆಗೆ ಬಂತು.</p>
		<p>ಸಂಚಿಕಾಪ್ರಿಯರೊಬ್ಬರು ಸಂಚಿಕೆಯ, ಕನ್ನಡದ ಮತ್ತು ನಮ್ಮ ತನದ ಬಗ್ಗೆ ಮಾತಾಡಿದರು. ಅವರ ವಾಗ್‍ವೈಖರಿ ಪ್ರಜ್ವಲಿಸಿದ್ದು ಕೆಲವರಿಗೆ ಸರಿಬರಲಿಲ್ಲ. 'ತಾನೇ ಬರೀತಾನೇಂತ ಜಂಭ' ಎಂದು ಕೆಲವರು ಗೊಣಗಿದರೆ ಮತ್ತೆ ಕೆಲವರು<font>'</font>ಅದೂ ಸರೀನೇ' ಎಂದರು. ಮಾನ್ಯ ಕೊರವಣಿಗೆಗಾರರಿಗೆ ರೇಗಿ, 'ಯಾರ್ಬೇಕಾದ್ರು ಬರೀಬಹ್ದು ಸಾರ್! ಯೋಗ್ಯವಾದ ಸಾಹಿತ್ಯ ಆಗೋ ಬರವಣಿಗೆ ಮುಖ್ಯ' ಎಂದರು. ಈ ಬೆನ್ನಿನಲ್ಲಿ ಚೂರಿ ಮಾತು ಸಂಚಿಕಾ ಹಂಚಿಕರಿಗೆ ಸರಿ ಬೀಳಲಿಲ್ಲ. 'ಯೋಗ್ಯತೆ ಮಾತು ಬೇಡ, ಯಾಕಂದ್ರೆ ನಾವು ಈ ಸಂಘ ಮುಚ್ಚಿ ಬಿಡ್ಬೇಕಾಗುತ್ತೆ,' ಎಂದರು. ಮಾತು ಮಸಾಲೆ ಗರಂ ಆಗಿದ್ದು ಅಧ್ಯಕ್ಷರಿಗೆ ಸರಿಬರಲಿಲ್ಲ. ಅವರು ಹಳೇ ಮೈಸೂರಿನ ಸಾದ ದೋಸೆ ಜನ! ಮೆಲ್ಲಗೆ ಚರ್ಚೆಯನ್ನು ಪುನಃ ಹಳಿ ಮೇಲೆ ತಳ್ಳಿದರು. ಗಾಡಿ ನಿಧಾನವಾಗಿ ಉರುಳಿತು. 'ಈಗ ಸಂಚಿಕೆ ಬೇಕೂಂತ ಇಟ್ಟು ಕೊಳ್ಳೋಣ. ಅದಕ್ಕೆ ಖರ್ಚು?' ಕೋಶಾಧಿಕಾರಿಗಳು ಬಾಯಿ ಬಿಟ್ಟರು. ಬಂದಿದ್ದವರೊಬ್ಬರು ಎಂದರು: 'ಅದಕ್ಕೇನು ಸಾರ್? ನಾಲ್ಕು ಅಡ್ವರ್ಟೈಸ್ಮೆಂಟ್ ಎತ್ತಿದರೆ ಆಯ್ತು. ಹೋದ ಸಲ ನಾವು....' ಹೀಗೆ ಅವರು ಹೋದ ಸಲ ಮಾಡಿದ್ದನ್ನೇ ಪುನಃ ಪುನಃ ವರ್ಣಿಸಿದರು. ಆದರೆ ಅವರ ಉತ್ಸಾಹ ಅವರ ಗೆಳೆಯರಿಗೆ ಸರಿಬರಲಿಲ್ಲ. 'ಹೋದ್ಸಲ ಬ್ಯಾರೆ, ಈ ಸಲ ಬ್ಯಾರೆ' ಎಂದು ಸೂಕ್ತ ಮಂಡಿಸಿ ಮಗುಮ್ಮಾಗಿ, 'ನಿನಗೆ ಬುದ್ಧಿಯಿಲ್ಲ; ಇವರಿಗೆ ಸಪೋರ್ಟ್ ಮಾಡ್ತಿಯಾ?' ಎಂದು 'ನನ್ಬಿಟ್ರಿಲ್ಲಪ್ಪ' ನವರನ್ನು ಸುಮ್ಮನಾಗಿಸಿದರು.</p>
		<p>ಈ ಮಧ್ಯೆ ಅಲ್ಲಿದ್ದ ಲಾಯರೊಬ್ಬರು 'ಲೀಗಲಿ ಹೇಳೋದಾದ್ರೆ ...' ಎಂದು ಶುರು ಮಾಡಿದರು. ಇನ್ನು ಅಧ್ಯಕ್ಷರಿಗೆ ಸುಮ್ಮನಿರಲಾಗಲಿಲ್ಲ. 'ಲೀಗಲ್ ಆಗಿದ್ರೆ ನೀವ್ಯಾಕೆ ಬೇಕು?' ಎಂದು ಅವರ ಬಾಯ್ಮುಚ್ಚಿಸಿ ಬಿಟ್ರು.<em>legality</em>ಮತ್ತು<em>illegality</em>ಬಗ್ಗೆ ಹತ್ತು ನಿಮಿಷ ಚರ್ಚೆ ನಡೆಯಿತು. ಈ ಗಲಾಟೆ ಮಧ್ಯದಲ್ಲಿ ಇಬ್ಬರು ಮೆಂಬರುಗಳು<em>private discussion</em>ನಲ್ಲಿ ಮುಳುಗಿದ್ದು ಕಂಡು ಅಧ್ಯಕ್ಷರು ಅವರನ್ನು ತರಾಟೆಗೆ ತೆಗೆದುಕೊಂಡರು. ಆದರೆ 'ಬೆಂಡೆಕಾಯಿ ಹುರಿದು ಆ ಮೇಲೆ ಮಜ್ಜಿಗೆ ಹುಳಿಗೆ ಹಾಕ್ಬೇಕೋ ಅಥವಾ ಮಜ್ಜಿಗೇ ಹುಳಿಯಲ್ಲೇ ಅದನ್ನು ಅರ್ಧ ಬೇಯಿಸಬೇಕೋ' ಎಂಬ ಗಹನವಾದ ವಿಷಯದಲ್ಲಿ ಅವರು ಮುಳುಗಿದ್ದರಿಂದ ಅವರನ್ನು ಜಾಸ್ತಿ ತರಾಟೆಗೆ ತೆಗೆದುಕೊಳ್ಳಲಾಗಲಿಲ್ಲ. ಆದರೆ ಸಂಘದ ಮುಂದಿನ<em>function</em>ನಲ್ಲಿ ಆಂಬೋಡೆ -ಮಜ್ಜಿಗೆ ಹುಳಿ ಇರಲೇ ಬೇಕೆಂಬ ನಿರ್ಣಯ ಸಖತ್ತಾಗಿ ಆ ಕ್ಷಣದಲ್ಲೆ<em>pass</em>ಆಯಿತು!</p>
		<p>'ಅದೆಲ್ಲಾ ಸರಿ, ಸಂಚಿಕೆ ಏನು ಮಾಡೋಣ?' ಸಂಚಿಕಾಪ್ರಿಯರೊಬ್ಬರು ಹಳೇ ಪ್ರಶ್ನೆಯನ್ನು ಹೊಸದಾಗಿ ಎತ್ತಿದರು. 'ಅದಕ್ಕೆ ದುಡ್ಡೆಲ್ರೀ ಇದೆ? ಈಗ ಖರ್ಚು ಎಷ್ಟಾಗಿದೆ?' ಖಜಾಂಚಿಗಳು ಲೆಕ್ಕ ಓದಿದರು: 'ಹಾಲ್ ಶೃಂಗಾರ- $25; ಹಾಲ್ ಬಾಡಿಗೆ - $200; ಮಜ್ಜಿಗೇ ಹುಳಿ, ಅಂಬೋಡೆ ಇತ್ಯಾದಿ - $300; ಕಾಫಿ ವಗೈರೆ - $50;<em>notice</em>ಇತ್ಯಾದಿ- $75; ಮೀಸೆ ಲೇಸಿಗೆ ....<em> I mean miscellaneous</em>ಗೆ $50; ಜವಾನರಿಗೆ $50...'</p>
		<p>'ನೋಡಿದ್ರಾ, ನೋಡಿದ್ರಾ,<em>we have no money</em>- ಅದೂ ಅಲ್ಲದೇ ಮುಂದಿನ ವರ್ಷದ ಕಮಿಟಿಯ ಖರ್ಚಿಗೋಸ್ಕರ ಕೊನೇ ಪಕ್ಷ $1000  ನಾರೂ ಉಳಿಸದೇ ಹೋದ್ರೆ ಭಾರೀ ಅವಮಾನ ಆಗುತ್ತೆ,' ಎಂದು ತೀರ್ಪಿತ್ತರು ಶ್ರೀಮಾನ್ 'ಮುಂದಾಲೋಚನಾರಾಯರು'. ಸಂಚಿಕಾಪ್ರಿಯರಿಗೆ ರೇಗಿ ಹೋಯ್ತು. 'ಏನ್ರಿ ಇದು ಅನ್ಯಾಯ? ಎಲ್ಲದಕ್ಕೂ ದುಡ್ಡಿದೆ, ಸಂಚಿಕೆಗೆ ಮಾತ್ರ ಇಲ್ಲವೆ? ಕನ್ನಡ ಸಂಘ,<em>literary- cultural</em>ಲೊಂಗು ಲೊಟ್ಟೆ ಅಂತ<em>constitution</em>ನಲ್ಲಿ ಬೊಗಳೇ ಹೊಡೆದರೆ ಆಯಿತೇನ್ರಿ? ಕಾರ್ಯರೂಪಕ್ಕಿಳಿಸಿ ನಿಮ್ಮ ಭಾಷಣಾನ- ಅಥವಾ ಮುಂದಿನ ವರ್ಷ ಒಂದು<em>amendment</em>ತನ್ನಿ, ಸಂಘದ ಹೆಸರನ್ನ ಕನ್ನಡ ಖುಷೀ ಕ್ಲಬ್ ಎಂತ ಬದಲಾಯಿಸಿ ಮಜಾ ಮಾಡಿ. ಮತ್ತೇನಾದ್ರೂ<em>cultural-literary</em>ಸುದ್ದಿ ಎತ್ತೀರಿ ಜೋಕೆ, ಅಂತ ಯದ್ವಾ ತದ್ವಾ ಬಾಯಿಗೆ ಬಂದಂತೆ ಅಂದರು. ಇದನ್ನು ಕೇಳಿದ ಶ್ರೀಮಾನ್ 'ಓಡಾಟಗಾರ'ರಿಗೆ ರೇಗಿ ಹೋಯ್ತು. 'ನೀವೇ ಕನ್ನಡ ಮಾತೆಗೆ ಕಿರೀಟ ಇಡೋರು ಅಂತನ್ಕೋ ಬೇಡ್ರಿ. ನಾವೂ ಬರೀತೀವಿ. ಎಂತೆಂಥ<em>beautiful literature create</em>ಮಾಡಿದೀವಿ ಅಂತ<em>do you know?</em> ನಾವು<em>creative mood</em>ನಲ್ಲಿ ಈಗ ಇಲ್ಲ ಅಷ್ಟೆ. ಅಷ್ಟು ಬೇಕಾದ್ರೆ ಬರೆದು ಬಿಸಾಕ್ತೀವ್ರಿ' ಎಂದು ಬುಸುಗುಟ್ಟಿದರು 'ನೀವು ಬರೀರಿ, ನಾವು ಬಿಸಾಕ್ತೀವಿ' ಎಂದುಬಿಟ್ರು ಹಂಚಿಕರು! ಹತ್ತು ನಿಮಿಷ ಮಾತು ಕನ್ನಡ ಬಿಟ್ಟು ಉರ್ದು- ಸಂಸ್ಕೃತಕ್ಕೆ ತಿರುಗಿದ್ದು ಕನ್ನಡಾಭಿಮಾನೀ ಅಧ್ಯಕ್ಷರಿಗೆ ಹಿಡಿಸಲಿಲ್ಲ. 'ಹೋಗಲಿ ಬಿಡಿ, ಈ ಸಲ ಸಣ್ಣ ಸಂಚಿಕೆ ಮಾಡ್ಬಿಡೋಣ' ಅಂದ್ರು: 'ಅದಕ್ಕೆ ದುಡ್ಡು?' 'ದುಡ್ಡೇಕೆ ಕೈಯಲ್ಲಿ ಬರೆದು ಬಿಸಾಡಿದರಾಯ್ತು, ನೀವೊಂದೈವತ್ತು ಕಾಪಿ ಮಾಡ್ಸಿ, ಅವರೊಂದೈವೈತ್ತು ಮಾಡಿಸಲಿ, ಹೇಗೋ ಮಾಡಿ ನಿಮ್ಮ ತೀಟೆ ತೀರ್ಸ್ಕೊಳ್ಳಿ, ಹೇಗಿದ್ದರೂ ನಿಮ್ಮ ಘನಾಂದಾರಿ ಬರಹವನ್ನು ಓದುವವರು ಯಾರೂ ಇಲ್ಲ...' ಎಂದು ನಿದ್ದೆಗಣ್ಣಿನಲ್ಲಿ ಗೊಣಗುತ್ತಾ ಎಲ್ಲರೂ ಹೊರಗೆ ನಡೆದರು. ಘಂಟೆ 11:55 PM ಆಗಿದ್ದರಿಂದ ಕಾ.ಕಾ(ಕಾರ್ಯಕಾರೀ) ಸಮಿತಿಯ ಏಕಮುಖ(?) ತೀರ್ಮಾನವನ್ನು ದಾಖಲು ಮಾಡಿಕೊಳ್ಳಲು ಯಾರಿಗೂ ತಾಳ್ಮೆ ಇದ್ದಂತೆ ಕಾಣಲಿಲ್ಲ!</p>
		<p class="quote-author">
			ಎಂ.ಜಿ. ನರಸಿಂಹಸ್ವಾಮಿ<br />
			(ಬೆತೆಸ್ಡಾ, ಮೇರಿಲ್ಯಾಂಡ್)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಯಾವ ಭಾಷೆ?</h1>
		<p>ದಿನಚರಿಯನ್ನು ಕ್ರಮಬದ್ಧವಾಗಿ ಕಂಪ್ಯೂಟರ್ ಥರ ಪ್ರೋಗ್ರಾಂ ಮಾಡಿಬಿಟ್ಟರೆ ಹೇಗೆ? ಮಾತು ಕತೇನೇ ಬೇಡವಲ್ಲ.</p>
		<p>'ಅಮೆರಿಕನ್ನಡ' ಪತ್ರಿಕೆ ಪ್ರಕಟಿಸುತ್ತಿದ್ದೇವೆ, ನೀವೇನಾದರೂ ಬರೆದುಕೊಡಿ" ಅಂತ ನನ್ನ ಇಲ್ಲಿನ ಕೆಲವರು ಕನ್ನಡ ಸ್ನೇಹಿತರು ಕೇಳಿದಾಗ, ಒಪ್ಪಿಕೊಂಡುಬಿಟ್ಟೆ ಹೆಮ್ಮೆಯಿಂದ. ನನ್ನ ಚಿಕಾಗೋ ಕನ್ನಡ ಗೆಳೆಯರೊಬ್ಬರು "ನೀವು ಹೇಗಿದ್ರೂ ಮೊದಲನೇ ಸಲ ಅಮೆರಿಕಕ್ಕೆ ಬಂದಿದ್ದೀರಲ್ಲ, ನಿಮ್ಮ ಇಲ್ಲಿನ ಅನುಭವಗಳ ಬಗ್ಗೆ ಬರೆಯಿರಿ" ಅಂದರು. ಅದೇ ಸರಿ ಅಂದುಕೊಂಡೆ.</p>
		<p>ನನ್ನ ಅನುಭವದ ಬಗ್ಗೆ ಕೇಳ್ತೀರಾ? ನಾನು ಅಮೆರಿಕಕ್ಕೆ ಬಂದು ಸುಮಾರು ಏಳು ವಾರಗಳಾದವು. ಆದರೆ ಅಷ್ಟರಲ್ಲೇ ಸಪ್ತ ಸಮುದ್ರ ಹೊಕ್ಕಷ್ಟು ಅನಿಸಿದೆ ನನಗೆ. ಅದೇನು ನನಗೆ ಈಜೋಕೆ ಬರೋಲ್ಲ ಅಂತ ಹಂಗನಿಸಿತೋ ಅಥವಾ ಹಾಳು ಓದಿನಿಂದಲೋ (ಮಾನವ ಶಾಸ್ತ್ರದ ಎಂ.ಎಸ್.ಸಿ ಮತ್ತು<em>mental health</em>ನಲ್ಲಿ ಪಿ.ಎಚ್.ಡಿ)? ಒಟ್ಟಿನಲ್ಲಿ ಆದ ಅಪಾರ ಅನುಭವಗಳ ಬಗ್ಗೆ ಬರೆಯುವುದೆಂದರೆ ಸುಲಭವೇನಲ್ಲ. ಹೇಳಿ ಕೇಳಿ 'ಕುದಿಯುತ್ತಿರುವ ಕಡಾಯಿ' ಈ ಅಮೆರಿಕ. ಕೆಲವೊಮ್ಮೆ ಬಲು ವಿಚಿತ್ರ ಅನ್ಸುತ್ತೆ ಇಲ್ಲಿನ ಜೀವನ, ಇಲ್ಲಿನ ಜನರ ರೀತಿನೀತಿ.</p>
		<p>ಇಲ್ಲಿನ ಜನರ ರೀತಿನೀತಿಗಿಂತ ನನಗೆ ಮುಖ್ಯ ಅನ್ಸೋದು ಇಲ್ಲಿನ ಕನ್ನಡಿಗರ ರೀತಿನೀತಿ. ಹೆದರ ಬೇಡಿ! ಆತಂಕ ಪಡಬೇಕಾದ ಪ್ರಮೇಯ ಏನೂ ಇಲ್ಲ. ಆದರೂ ಯೋಚಿಸಬೇಕಾದ ವಿಷಯ ಸಾಕಷ್ಟಿದೆ. ಇಲ್ಲೊಬ್ಬ ಕನ್ನಡ ಗೆಳೆಯರನ್ನು ಕೇಳಿದೆ: 'ನೀವು ಮನೆಯಲ್ಲಿ ಯಾವ ಭಾಷೆ ಮಾತಾಡ್ತೀರಾ' ಅಂತ. ನಗುತ್ತಾ ಅವರೆಂದರು: 'ಮನೇಲಿ ಮಾತಾಡೋಕ್ಕೆ ಎಲ್ರಿ ಟೈಂ ಸಿಗುತ್ತೆ? ದಿನನಿತ್ಯದ<em>busy</em>ಜೀವನಕ್ಕೆ<em>urgent</em>ಗೆ ಯಾವ ಭಾಷೆ ಸಿಕ್ಕಿದ್ರೆ ಅದೇ ಸೈ'! ಒಪ್ಪಿಕೊಂಡೆ. ಒಪ್ಪಿಕೊಳ್ದಿದ್ರೆ ಕೇಳೋಕ್ಯಾರಿಗೆ ಟೈಂ ಇದೆ ಸದ್ಯ! ಅದೂ ಅಲ್ದೆ ನನಗೇ ಬಹಳ ಸಲ ನೋಡಲು ಸಿಕ್ಕಿದೆಯಲ್ಲ ಅವಕಾಶ. ಅದರಲ್ಲೂ ಗಂಡ ಹೆಂಡತಿ ಇಬ್ಬರೂ ಕೆಲಸಕ್ಕೆ ಹೋಗುವವರಾದರೆ ಭಾಷೆ ಗತಿ ದೇವರೇ ಗತಿ! ಭುಜಕ್ಕೂ ಕಿವಿಗೂ ಮಧ್ಯೆ ಫೋನ್ ಸಿಕ್ಕಿಸಿಕೊಂಡು (ಅದರೊಳಗಿನ ಮಾತು ಕೆಲವೊಮ್ಮೆಯಾದ್ರೂ ಕನ್ನಡ ಮಿಶ್ರಿತ ಆಂಗ್ಲ ಅಂದ್ಕೊಳ್ಳಿ)<em>breakfast</em>ನ್ನು<em>fix</em>ಮಾಡೋವಾಗ ಮಧ್ಯೆ ಮಧ್ಯೆ ಮನೇಲಿರೋ ಬೇರೆಯವರೊಂದಿಗೆ ಕಣ್ಸನ್ನೆ ಕೈಕಾಲ್ಸನ್ನೆ ನಡೆಸೋಲ್ವೆ? ಅಂದ್ಹಾಗೇ ದಿನಚರಿಯನ್ನು<em>systematic</em>ಆಗಿ - ಕಂಪ್ಯೂಟರ್ ಥರ -<em>program</em>ಮಾಡಿಬಿಟ್ರೆ ಮಾತಾಡೋ ಅವಶ್ಯಕತೆನೇ ಕಮ್ಮಿ ಆಗುತ್ತಲ್ಲ? ಜೀವನವೇ<em>push button</em>ಹಾಗೆ ಇರೋಲ್ವೆ? <em>One more day one more dollor</em>ಅಂದ್ಹಂಗೆ.</p>
		<p>"ಅದ್ಹೋಗಲಿ, ಸಂಜೆ ಹೊತ್ತಾದ್ರೂ ಸ್ವಲ್ಪಕಾಲ ಕನ್ನಡಮ್ಮನ ಕಂದಗಳೊಂದಿಗೆ ಭಾಷೆಯ ಉಪಯೋಗ ಮಾಡ್ತೀರಾ"? ಅಂತ ಕೇಳ್ದೆ. ನನಗೇ ದಬಾಯಿಸೋ ತರ ಅವರೆಂದ್ರು "ಅದ್ಯಾಕ್ರೀ ಹಾಗೆ ಕೇಳ್ತೀರಾ? ಇಲ್ಲಿ ನೀವು ಇಳ್ಕೊಂಡಿರೋ ನಿಮ್ಮಣ್ಣನ ಮನೇಲೇ ನೋಡ್ತೀರೋ ಇಲ್ವೋ? ಸ್ಕೂಲಿಂದ ಬರ್ತಿದ್ಹಂಗೇ ಮಕ್ಕಳು ತಿಂಡಿಗಿಂಡಿ ತಿಂದು<em>TV</em>ಮುಂದೆ ಕೂತ್ರೆ ಮುಗೀತು (<em>Atari</em>ಬೇರೆ ಇದ್ಯಲ್ಲ)<em>Home work</em>ನಿಂದ ಹಿಡಿದು ಊಟ ಕಳೆದು ಮಲ್ಗೋ ವರೆಗೂ.... 'ಹೋಗಿ ಮಲ್ಕೊಳ್ಳಿ' ಅಂತ ದೊಡ್ಡವರ್ಯಾರಾದ್ರೂ<em>English</em>ನಲ್ಲಿ ಗದರ್ಸೋವರ್ಗೂ...</p>
		<p>'ವಾರಾಂತ್ಯ (ಇಲ್ಲಿ ಶನಿವಾರ ಬೇರೆ ಸೇರುತ್ತಲ್ಲ) ದಲ್ಲಾದರೂ ಭಾಷೆ, ಸಂಸ್ಕೃತಿ ಬಗ್ಗೆ ಸ್ವಲ್ಪ ಕಾಲ ...' ಅಂತಂದೆ ಒಬ್ರ ಹತ್ರ.<em> Social calls</em>ಸಾಮಾನ್ಯವೇ ವಾರಾಂತ್ಯದಲ್ಲಿ. ಆದರೆ ಒಂದು ಮಾತು<em>Americans, other foreigners, non Kannadiga Indians and</em>ಕನ್ನಡಿಗ<em>s</em>ಎಲ್ಲರನ್ನೊಳಗೊಂಡು<em>priority list</em>ಒಬ್ರೊಬ್ರದ್ದೂ ಒಂದೊಂಥರಾ ಇರೋದು ಸಹಜ ತಾನೇ. ಅಂತೂ ಕೆಲವೊಮ್ಮೆಯಾದ್ರೂ ಎರಡು ಮೂರು ಕನ್ನಡ ಕುಟುಂಬಗಳು ಕಲೆಯೋದುಂಟು. ಆವಾಗ ಹೇಗೆ? ದೊಡ್ಡವ್ರೆಲ್ಲ ಅವ್ರಿಗೆ ರೂಢಿಯಾಗಿರುವ<em>English</em>ಮಧ್ಯೆ ಕನ್ನಡ ಬೆರೆಸಿ ಮಾತಾಡ್ಕೋತಾರೆ. ಮಕ್ಕಳು? ಅವರ<em> peer group</em>ಜೊತೆ<em> TV / Atari</em>ಜೊತೆ 'ಮಮ್ಮಿ ಡ್ಯಾಡಿ' ಪ್ರಪಂಚದಲ್ಲಿ ಮುಳುಗಿರುತ್ತಾರೆ.<em>It's now getting late</em>ಅಂತ ದೊಡ್ಡವರು ಯಾರಾದ್ರೂ ಎಚರಿಸೋವರೆಗೂ.</p>
		<p>ಹೀಗೇ ಬರ್ಕೊಂಡ್ಹೋದ್ರೆ ಎಲ್ಲಿ ನಿಲ್ಲಿಸ್ತೀನೋ? ಆದರೂ ಮುಗಿಸೋ ಮುಂಚೆ ಒಂದು ಮಾತು ನಾನು ಹೇಳ್ಲೇಬೇಕು. ಹೋದ ತಿಂಗಳು<em>Cleveland</em>ನಲ್ಲಿ ತ್ಯಾಗರಾಜರ ಆರಾಧನೆ, ಮೊನ್ನೆ ಚಿಕಾಗೋನಲ್ಲಿ ಪುರಂದರದಾಸರ ಜನ್ಮದಿನ<em>attend</em>ಮಾಡ್ದೆ. ಕರ್ಣಾಟಕ ಸಂಗೀತದ ರಸದೌತಣ. ಬೆಂಗಳೂರಿನಲ್ಲಿ ಗಣೇಶ ಜಯಂತಿ ಅಥವಾ ರಾಮನವಮಿ<em>season</em>ನಲ್ಲಿ ಇದ್ಹಂಗಿತ್ತು. ಮುಗಿದ್ಹೋಗ್ತಾ ಇದ್ಯಲ್ಲ ಅನಿಸ್ತು.<em>M of C</em>... "ಕೊನೆಯದಾಗಿ (ಅವ್ರೇನೋ<em>English</em>ನಲ್ಲೇ ಹೇಳಿದ್ರು ಅಂದ್ಕೊಳ್ಳಿ)..." ಅಂತ<em>announce</em>ಮಾಡಿದಾಗ ನಮ್ಮ ಕನ್ನಡಿಗ್ರು ಅದೇನು<em>talent stock</em>ಇಟ್ಟಿದಾರ್ರೀ! ನನಗೆ ಆಗ್ಲೇ ಅನಿಸಿದ್ದು- ಶಾಸ್ತ್ರೀಯ ಸಂಗೀತಕ್ಕೆ ಆ ಹೆಸರು ಯಾಕೆ ಬಂದಿರ್ಬಹುದು ಅಂತ. ಆದರೂ ನನ್ನ ಮನಸ್ಸಿನಲ್ಲಿ ಹೆದರಿಕೆ ನಾಚಿಕೆಗಳ ಸಮ್ಮೇಳನ. ಈ<em>talent</em>ಇಲ್ಲಿರುವ ಕನ್ನಡಿಗರಲ್ಲಿ ಒಂದೇ<em>generation</em>ಗೆ ಟಪಕ್ ಅಂತ ಕಮ್ಮಿಯಾಗಿ ಹೋದ್ರೆ ಅಂತ ಹೆದರಿಕೆ. ಮತ್ತೆ ನಾನು ಅಮೆರಿಕಕ್ಕೆ ನೆಲಸಲು ಬಂದ್ರೆ ಇಂಥ<em>talented</em>ಜನಗಳ ಮಧ್ಯೆ ಇರ್ಬೇಕಲ್ಲ ಅಂತ ನೆನೆಸ್ಕೊಂಡ್ರೆ  ಮೈ ಝುಂ ಅನ್ಸುತ್ತೆ. ಅದಕ್ಕೆ ಆವಾಗ್ಲೇ ಹೇಳ್ದೆ ನಾನು ಇಲ್ಲಿಗೇ ನಿಲ್ಲಿಸ್ತೀನಿ ಅಂತ. ಈಗ್ಲೂ ನಿಲ್ಸೋಕೆ ಮುಂಚೆ ಒಂದೇ ಒಂದು ಮಾತು, ಅಮೆರಿಕನ್ನಡಿಗರಲ್ಲಿ ಒಂದು ಬಿನ್ನಹ. ನೀವು ಈ ದೇಶದಲ್ಲಿರೋವರ್ಗೂ ನಿಮಗೆ ಸರಿಯೆನಿಸಿದಷ್ಟು<em>degree</em>ಯಲ್ಲಿ<em>'americanise'</em>ಆಗಿ, ಚಿಂತೆಯಿಲ್ಲ, ಆದರೆ ಸಾಧ್ಯವಾದಷ್ಟು ಮಟ್ಟಿಗೆ<em>'dekannadise'</em>(ಈ ಪದ ನಿಮ್ಗೆ ಸರಿಹೋಗ್ದಿದ್ರೆ ನನ್ನನ್ನ ಬಾಯ್ತುಂಬ ಬಯ್ದುಬಿಡಿ, ಆದರೆ ಖಂಡಿತ ಕ್ಷಮಿಸಿ) ಆಗೋದನ್ನ ತಡದ್ರೆ ಕನ್ನಡ ತಾಯಿಯ ಆರೋಗ್ಯಕ್ಕೆ ಒಳಿತು.</p>
		<p class="quote-author">
			ಡಾ| ಬಿ.ಆರ್. ದ್ವಾರಕಿ<br />(ಓಕ್ ಪಾರ್ಕ್, ಇಲಿನಾಯ್)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಇಲ್ಲಿ ನಮಗೆ 'ದೇವರು' ಎಷ್ಟು ಬೇಕು?</h1>
		<p>ಅರ್ಥವಿಲ್ಲದ ಅನುಕರಣೆಗಳಿಂದ ಆಧ್ಯಾತ್ಮಿಕ ಬೆಳವಣಿಗೆಗೆ ಪೋಷಣೆ ಸಿಗದು.</p>
		<p>ಭಾರತೀಯರಾದ ನಮಗೆ "ಆಧ್ಯಾತ್ಮಿಕತೆ" ನಮ್ಮ ಸಂಸ್ಕೃತಿಯ ಒಂದು ಕೊಡುಗೆ. 'ದೇವರು', 'ಆಧ್ಯಾತ್ಮಿಕತೆ' ಹಾಗೂ 'ಸಂಸ್ಕೃತಿ' ಒಂದರೊಡನೆ ಇನ್ನೊಂದು ಜಟಿಲವಾಗಿ ಹೆಣೆದುಕೊಂಡಿರುವುದರಿಂದ ಒಂದೇ ಅರ್ಥದ ಭಿನ್ನರೂಪದ ಪದಗಳೆಂದರೆ ಅತಿಶಯೋಕ್ತಿಯಾಗಲಾರದು. ಈ ಸಂಸ್ಕೃತಿಯೆಂಬುದು ಒಂದೆರಡು ದಿನಗಳಲ್ಲಿ ಮೊಳೆತು, ಚಿಗುರಿ, ಹೂಬಿಟ್ಟು, ಫಲವನ್ನೀಯುವುದಿಲ್ಲ. ಬದಲು ಅನೇಕ ಶತಮಾನಗಳಲ್ಲಿ ಜೀವನ ನಡೆದು ಬಂದುದರ ಪರಿಣಾಮ. ನಮ್ಮದೇ ಆದ ಈ ಸಂಸ್ಕೃತಿ ಪರದೇಶದಲ್ಲಿ ವಾಸಿಸುತ್ತಿರುವ ಭಾರತೀಯರಿಗೆ ಎಷ್ಟು ಬೇಕು? ಎಂಬುದು ಇಲ್ಲಿನ ತರ್ಕ. ಒಂದು ಜನಾಂಗದ ಮೇಲೆ ಇನ್ನೊಂದು ಜನಾಂಗದ ಗಾಳಿ ಬೀಸುತ್ತಿರುವಾಗ, ಅಥವ ಅಂಧ ಶ್ರದ್ಧೆಯಮೇಲೆ ಆಧುನಿಕ ವೈಜ್ಞಾನಿಕ ನೋಟ ಬೀರುವಾಗ, ನಮ್ದೇ ಆದ ವ್ಯಕ್ತಿತ್ವ ಕಳಚುವುದು. ನಮ್ಮಲ್ಲಿ ಕಂಡುಬರುವ ಅಸಹನೆ, ಮಾನಸಿಕ ತಳಮಳ ಹಾಗೂ ಅತೃಪ್ತಿಯನ್ನು ಹೋಗಲಾಡಿಸಲು ದಾರಿ ಬೇಕಾಗಿದೆ. ಈ ತೆರನಾದ ಸಂಕಷ್ಟಗಳ ನಿವಾರಣೆಗೆ, ನಮಗೆ ಆಧ್ಯಾತ್ಮಿಕ ಬೆಳವಣಿಗೆ ಬೇಕು. ಇದು 'ಸಂಕಟ ಬಂದಾಗ ವೆಂಕಟರಮಣ' ಎಂಬ ಗಾದೆಯಂತಲ್ಲ. ಅಲ್ಲದೆ ಲೌಕಿಕದ ಆಗುಹೋಗುಗಳಲ್ಲಿ ಆಸಕ್ತಿ ಇರಬಾರದೆಂದು ನಾನು ವಾದಿಸುತ್ತಿಲ್ಲ. ನಾವು ಪಾಶ್ಚಾತ್ಯ ಜೀವನಕ್ರಮಕ್ಕೆ ಅಳವಡಿಸಿಕೊಂಡು ಸಾಕಷ್ಟು ಪ್ರಗತಿಪರವಾದ ದಾರಿಯಲ್ಲೇ ಮುಂದುವರೆಯುತ್ತಿದ್ದರೂ ನಮ್ಮ ಬಿಡುವಿನ ವೇಳೆ ಮನಸ್ಸನ್ನು ಈ ಕಡೆ ತಿರುಗಿಸಿಕೊಂಡಲ್ಲಿ ಮಾನಸಿಕ ಬೆಳವಣಿಗೆಗೆ ಸಹಾಯವಾಗುವುದು. ನಮ್ಮ ಇಲ್ಲಿ ಬೆಳೆಯುತ್ತಿರುವ ಮಕ್ಕಳಿಗೆ ಮನೆಯ ಒಳಗಿನ ಹಾಗೂ ಹೊರಗಿನ ವಾತಾವರಣದಲ್ಲಿ ಕಂಡುಬರುವ ವ್ಯತ್ಯಾಸದಿಂದ ಅವರಿಗೆ ದಾರಿ ಕಾಣದಂತಾಗಬಹುದು. ಬೆಳೆಯಸಿರಿ ಮೊಳಕೆಯಲ್ಲೇ ಕಾಣುವಂತೆ ಮನಸ್ಸನ್ನು ಹಿಡಿತದಲ್ಲಿಟ್ಟುಕೊಳ್ಳುವ ದಾರಿಯಲ್ಲಿ ಅವರಿಗೆ ತಿಳಿಯ ಹೇಳಿದರೆ ಮುಂದಿನ ಜನಾಂಗದ ಏಳಿಗೆಗೆ ತಳಹದಿಯಾದಂತೆ ಆಗುವುದು.</p>
		<p>ಆಧ್ಯಾತ್ಮಿಕ ಬೆಳವಣಿಗೆ ಎಂದರೇನು? : ದೇವಸ್ಥಾನ, ಭಜನೆ ಹಾಗೂ ದೇವರ ಪೂಜೆ ಆಧ್ಯಾತ್ಮಿಕ ಬೆಳವಣಿಗೆಯ ಸಾಧನೆ ಮಾರ್ಗವಾಗಿದೆಯೆ ಹೊರತು ಅದೇ ಅಧ್ಯಾತ್ಮಿಕತೆಯಲ್ಲ. ಇಲ್ಲಿನ ಟೆಲಿವಿಷನ್ ಹಾಗೂ ಚರ್ಚುಗಳಲ್ಲಿ ಕಂಡುಬರುವ ವಾಗ್ಮಿಗಳು ((preachers)) ಹೇಳುವಂತೆ ಜನರೆಲ್ಲರೂ ಕ್ರೈಸ್ತರಾಗುವುದರಿಂದಲೂ "ಆಧ್ಯಾತ್ಮಿಕತೆ" ಯನ್ನು ಪಡೆದಂತಾಗುವುದಿಲ್ಲ. ಅಲ್ಲದೆ ಹಿಂದೂ ಸಂಸ್ಕೃತಿಯ ಗೊಡ್ಡು ಸಂಪ್ರದಾಯವನ್ನು ಆಚರಿಸುವುದರಿಂದಲೂ ಏನು ಸಾಧಿಸಿದಂತಾಗುವುದಿಲ್ಲ. ಆದಕಾರಣ ನಮಗೆ ನಮ್ಮ ಹಿರಿಯರ ಬರೀ ಅನುಕರಣೆ ಬೇಕಿಲ್ಲ. ದೇವಸ್ಥಾನ, ಭಜನೆ ಹಾಗು ಚರ್ಚುಗಳ ಮಧ್ಯೆ ಸಿಕ್ಕಿ ತತ್ತರಿಸುವ ಇಲ್ಲಿ ಬೆಳೆಯುತ್ತಿರುವ ಭಾರತೀಯ ಮಕ್ಕಳಿಗೆ ನಮ್ಮ ಸಂಸ್ಕೃತಿಯ ಅರಿವನ್ನು ಉಂಟುಮಾಡಬೇಕು. ಇದಕ್ಕಾಗಿ ಇಲ್ಲಿನ "ಬೈಬಲ್ಲಿನ ಸ್ಕೂಲು" ಮುಂತಾದವುಗಳಂತೆ ನಮ್ಮ "ಭಗವದ್ಗೀತೆ"ಯ ಸಾರವನ್ನು ಹೇಳಿಕೊಡುವ ಶಾಲೆಗಳು ಇದಕ್ಕೆ ಅನುಗುಣವಾಗುವುದು. ಇದು ಮಾನಸಿಕ ಬೆಳವಣಿಗೆ ಹಾಗೂ ನಿತ್ಯ ಜೀವನದ ಏಳಿಗೆ ಇಳಿತಗಳ ಬಗ್ಗೆ ಸಂಕ್ಷಿಪ್ತವಾದ ವಿಚಾರಗಳನ್ನು ತಿಳಿಯಗೊಡುವುದರಲ್ಲಿ ಸಂದೇಹವಿಲ್ಲ. ಅಲ್ಲದೆ ಇಲ್ಲಿ ಬೆಳೆಯುತ್ತಿರುವ ನಮ್ಮ ಹಿಂದೂ ಸಂಸ್ಕೃತಿಯ ಬಗ್ಗೆ ಅಭಿಮಾನ ಮೂಡುವುದು.</p>
		<p>ಎರಡನೆಯದಾಗಿ ನಮ್ಮ ಸಂಸ್ಕೃತಿ ಆರ್ಯ, ದ್ರಾವಿಡ ಹಾಗೂ ಮತ್ತಿತರ ಮಿಶ್ರಣದಿಂದ ದೊರೆತ ಉತ್ಪತ್ತಿಯಾದುದರಿಂದ ನಾವು ಪೂಜಿಸುವ ದೇವರುಗಳು ಹಲವಾರು. "ದೇವನೊಬ್ಬ ನಾಮ ಹಲವು" ಎಂಬ ಈ ಸಾರವನ್ನು ಮಕ್ಕಳಿಗೆ ಹೇಳುತ್ತಿರಬೇಕು. ಕ್ರೈಸ್ತ ಧರ್ಮಕ್ಕೆ ವಿರೋಧವಾದ ಮೂರ್ತಿಪೂಜೆಯನ್ನು ನಾವು ಮಾಡುವುದರ ಬಗ್ಗೆ ನಮಗೆ ಹಾಗೂ ಬೆಳೆಯುತ್ತಿರುವ ಮಕ್ಕಳಿಗೆ "ಆತ್ಮಗೌರವ" ಕಡಮೆಯಾಗಿ ಕೊನೆಗೆ ಸಂಪೂರ್ಣವಾಗಿ ನಶಿಸಿ ಹೋಗುವುದು. ಈ ತೆರನಾದ ಸಂಸ್ಕೃತಿ ಒಬ್ಬರಿಂದ ಇನ್ನೊಬ್ಬರಿಗೆ ಮನದಟ್ಟಾಗುವಂತೆ ತಿಳಿಯಹೇಳಬೇಕಲ್ಲದೆ ""genetic code" ಮೂಲಕ ತಂದೆತಾಯಿಯರಿಂದ ಮಕ್ಕಳಿಗೆ ಹರಿಯಲಾರದಲ್ಲವೇ? ಆದಕಾರಣ ರಾಮಾಯಣ, ಮಹಾಭಾರತ ಮುಂತಾದ ಕತೆಗಳ ಬುದ್ಧಿವಾದಗಳನ್ನು ತಿಳಿದುಕೊಂಡು ಇಲ್ಲಿನ ಮಕ್ಕಳಿಗೆ ಇಂಗ್ಲಿಷ್ ಮಾಧ್ಯಮದಲ್ಲಿ ತಿಳಿಸುವುದು ನಮ್ಮ ಕರ್ತವ್ಯ.</p>
		<p>ಆದುದರಿಂದ ದೇವರು ದೇವಸ್ಥಾನಗಳನ್ನು ನಮ್ಮ ಸಂತೋಷಕ್ಕಾಗಿಯೇ ಮೀಸಲಾಗಿಡುವ ವಸ್ತುವಾಗದೆ, ಅರ್ಥವಿಲ್ಲದೆ ಅನುಕರಣೆಗಳನ್ನು ದೂರಮಾಡಿ,  ಯಶಸ್ವಿಯಿಂದ ಬಾಳಬೇಕಾಗುವಷ್ಟು "ದೇವರು" - ಆಧ್ಯಾತ್ಮಿಕ ಬೆಳವಣಿಗೆ ನಮ್ಮಲ್ಲಿ ಇರಬೇಕೆಂದು ನಾನು ಭಾವಿಸುವೆನು. ಇದಕ್ಕಾಗಿ ನಮ್ಮೆಲ್ಲರಿಗೂ ಸಾಕಷ್ಟು ಮಾನಸಿಕ ಧೈರ್ಯ ಹಾಗೂ ದೃಢತೆಯನ್ನು ಕರುಣಿಸಲೆಂದು ನಾನು ದೇವರನ್ನು ಪ್ರಾರ್ಥಿಸುತ್ತೇನೆ.</p>
		<p class="quote-author">
			ಶೈಲಿನಿ<br />(ಲೆಕ್ಸಿಂಗ್‍ಟನ್, ಕೆಂಟಕಿ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಇಲ್ಲಿ ಮಕ್ಕಳಿಗೆ ಕನ್ನಡ ಕಲಿಸುವ ಅಗತ್ಯ</h1>
		<p>ನಾವು ಈ ದೇಶಕ್ಕೆ ಬಂದಾಯಿತು. ವಾಪಸ್ಸು ಹೋಗುವ ಸಂಭವವಂತೂ ತೀರ ಕಡಿಮೆ. ಹೋದರೂ ನಮ್ಮ ಮಕ್ಕಳು-ಮರಿಗಳಿಗೆ ಅಲ್ಲಿ ನೌಕರಿ ಕೊಡುವವರಾರು? ಕೊಟ್ಟರೂ ಇಲ್ಲಿಯ ಅನುಕೂಲ, ಸಲೀಸು ಜೀವನ ಅಲ್ಲಿ ಸಿಗುವ ಸಂಭವವಿಲ್ಲ. ಆದುದರಿಂದ ಆ ಕನ್ನಡವನ್ನು ನಮ್ಮ ಈ ಮಕ್ಕಳಿಗೆ ಯಾಕೆ ಹೇರಬೇಕು? ಅವುಗಳ ಪಾಡಿಗೆ ಅವು ಇಲ್ಲಿಯ ಭಾಷೆಯನ್ನು ಕಲಿತು ಈ ಸಮಾಜದಲ್ಲಿ ಒಂದಾಗ ಬಿಡುವುದು ಹೆಚ್ಚು ವಿವೇಕ - ಎಂಬ ಧಾಟಿಯಲ್ಲಿ ಎಷ್ಟೋ ಜನ ರಾಗ ಎಳೆಯುವುದನ್ನು ನಾವೆಲ್ಲ ಕೇಳಿದ್ದೇವೆ. ಹೀಗೆ ಹೇಳುವವರ ಮನೋಭಾವವನ್ನು ಯೋಚಿಸಿ ನೋಡಿದರೆ ಒಂದು ತೆರನಾದ ರೋಷ, ಬೇಸರ ಮತ್ತು ಅನ್ಯಾಯಗಳ ಧ್ವನಿ ಎದ್ದು ಕಾಣುತ್ತದೆ. ನಮಗೆ ನೌಕರಿ ಕೊಡದಿದ್ದ ದೇಶದ ಸಂಸ್ಕೃತಿ ಮತ್ತು ಭಾಷೆಗಳು ನಮ್ಮ ಮಕ್ಕಳಿಗೆ ಬೇಡ ಎಂಬ ಕೋಪವೂ ಕಾಣುತ್ತದೆ. ಆದರೆ ಸಂಸ್ಕೃತಿ ಮತ್ತು ಭಾಷೆಯ ಪ್ರಶ್ನೆ ಬಂದಾಗ ಅವು ನಮಗೆ ಕೊಟ್ಟಿರುವುದೇನು ಎಂಬುದಕ್ಕಿಂತ ಅವುಗಳನ್ನು ಪೋಷಿಸಲು ನಾವು ಮಾಡಿರುವುದು ಅಥವಾ ಮಾಡುತ್ತಿರುವುದು - ಏನು ಎಂಬುದು ಹೆಚ್ಚು ವಿವೇಕದ ಪ್ರಶ್ನೆಯಾಗುತ್ತದೆ. ಭೌತಿಕವಾಗಿ, ಆರ್ಥಿಕವಾಗಿ, ಅರ್ಥಾತ್ ಆಧುನಿಕ ಸಂದರ್ಭದಲ್ಲಿ ಹೇಳುವುದಾದರೆ ತಾಂತ್ರಿಕವಾಗಿ ಮುಂದೆ ಬಂದಿರುವ ಯಾವ ಜನಾಂಗವನ್ನು ನೋಡಿದರೂ ಅವರು ಎಲ್ಲಿದ್ದರೂ ತಮ್ಮ ಭಾಷೆ ಮತ್ತು ಸಂಸ್ಕೃತಿಯ ವಿಷಯದಲ್ಲಿ ಅನನ್ಯ ನಿಷ್ಠೆಯನ್ನಿಟ್ಟಿರುವುದು ಕಾಣುತ್ತದೆ. ತಾಂತ್ರಿಕ ವಿಭಾಗದಲ್ಲಿ ಜ್ಞಾನಪ್ರಪಂಚದಲ್ಲಿ ಅತ್ಯಂತ ಮೇಲು ಮಟ್ಟಕ್ಕೆ ಹೋಗಿರುವ ಜಪಾನೀಯರು ಮತ್ತು ಜರ್ಮನರು ತಮ್ಮ ಭಾಷೆ ಮತ್ತು ಸಂಸ್ಕೃತಿಗಳನ್ನು ಬೆಳೆಸಿಕೊಂಡು ಬರುತ್ತಿರುವ ರೀತಿಯನ್ನು ಗಮನಿಸಿ ನಾವು ಪಾಠ ಕಲಿಯಬಹುದು. ಅಮೆರಿಕದಲ್ಲಿ ನಾಲ್ಕು ತಲೆಮಾರಿನಿಂದ ಜೀವಿಸುತ್ತಿರುವ ಜಪಾನೀಯರು ತಮ್ಮತಮ್ಮಲ್ಲಿ ಜಪಾನಿ ಭಾಷೆಯನ್ನು ಆಡುತ್ತಾರೆ, ಓದಿ ಬರೆಯುತ್ತಾರೆ. ಜರ್ಮನರೂ ಹೀಗೆಯೇ. ಭಾರತದ ಇತರ ಭಾಷಿಕರ - ಬಂಗಾಲಿಗಳು, ಮರಾಠಿಗಳು, ತಮಿಳರು - ಉದಾಹರಣೆಯೂ ನಮ್ಮೆಲ್ಲರಿಗೂ ಗೊತ್ತಿದೆ. ಆದರೆ ಸ್ವಭಾಷೆ, ಸಂಸ್ಕೃತಿಯ ಪ್ರಶ್ನೆ ಬಂದಾಗ ಕನ್ನಡಿಗರ ಬೆನ್ನು ಮೂಳೆಯು ಐತಿಹಾಸಿಕವಾಗಿ ದುರ್ಬಲವಾಗಿರುವುದನ್ನು ನಾವು ಗಮನಿಸಬಹುದು. ಕನ್ನಡಿಗರಿಗೆ ಸ್ವಭಾಷಾ ನಿಷ್ಠೆ ಯಾವತ್ತೂ ಕಡಿಮೆ. ನಾವು ಈ ಜನಾಂಗಕ್ಕೆ ಸೇರಿದವರು ಎಂಬುದು ಒಂದು ವಿಧದಲ್ಲಿ ನಾಚಿಕೆ ಪಡಬೇಕಾದ ಅಂಶವೇ ಸರಿ. ಆದರೆ ನಾಚಿಕೆಯು ನಮ್ಮನ್ನು ನಿಷ್ಕ್ರಿಯರನ್ನಾಗಿ ಮಾಡದೇ ಕಾರ್ಯನಿರತರನ್ನಾಗಿ ಮಾಡಿಸಬೇಕು.</p>
		<p>ವಿದೇಶವಾದ ಅಮೆರಿಕ, ಕೆನಡಾಗೆ ಬಂದಿರುವ ನಾವು ಕನ್ನಡವಿಲ್ಲದೆ ಭಾವನಾತ್ಮಕವಾಗಿ ಬದುಕಲಾರೆವು ಎಂಬುದಕ್ಕೆ ಇಲ್ಲಿ ನಡೆಯುತ್ತಿರುವ ಕನ್ನಡ ಸಮ್ಮೇಳನಗಳೇ ಸಾಕ್ಷಿ. ಇಲ್ಲಿ ಮುಖ್ಯ ಪ್ರಶ್ನೆ ಏನೆಂದರೆ ನಮ್ಮ ಕನ್ನಡತನವು ಮೊದಲ ತಲೆಮಾರಿನವರಾದ ನಮ್ಮಲ್ಲೇ ಕೊನೆಗೊಳ್ಳಬೇಕೆ ಅಥವಾ ನಮ್ಮ ಪೀಳಿಗೆಯಲ್ಲೂ ಮುಂದುವರೆಯಬೇಕೆ? ಮುಂದುವರಿಯದಿದ್ದರೆ ನಮ್ಮ ಮಕ್ಕಳೇ ನಮಗೆ ಪರಕೀಯರಾಗುವುದರಲ್ಲಿ ಸಂಶಯವಿಲ್ಲ. ಊರಿನಲ್ಲಿರುವ ನಮ್ಮ ಬಂಧು-ಬಾಂಧವರೊಡನೆ ಯಾವ ಸಂಬಂಧವೂ ಉಳಿಯುವುದಿಲ್ಲ. ಈ ಲೇಖನದ ಮುಖ್ಯ ಉದ್ದೇಶ ಮಕ್ಕಳಿಗೆ ಕನ್ನಡ ಕಲಿಸುವ ಅಗತ್ಯ ಮತ್ತು ವಿಧಾನಗಳನ್ನು ತಿಳಿಸುವುದು. ಮನೆಯಲ್ಲಿ ತಂದೆ ತಾಯಿಯರು ಯಾವಾಗಲೂ ಕನ್ನಡದಲ್ಲಿ ಮಾತನಾಡಿದರೆ ಮಕ್ಕಳಿಗೆ ಸಹಜವಾಗಿಯೇ ಕನ್ನಡ ಬರುತ್ತದೆ. ಆದರೆ ಅವರು ಇಲ್ಲಿಯ ಶಾಲೆಗೆ ಹೋಗಲಾರಂಭಿಸಿದ ಮೇಲೆ ಶಾಲೆಯ ಉಪಾಧ್ಯಾಯರ, ಸಹಪಾಠಿಗಳ ಮತ್ತು ವಿಷಯಗಳ ಮೂಲಕ ಇಂಗ್ಲಿಷ್ ಭಾಷೆಯು ಅವರ ಮನಸ್ಸಿನ ಬೆಳವಣಿಗೆಯ ಪರಿಸರವನ್ನು ವ್ಯಾಪಿಸಿ ಮಕ್ಕಳು ಸಹಜವಾಗಿಯೇ ಅವುಗಳನ್ನು ಮನೆಯಲ್ಲೂ ಆಡುತ್ತಾರೆ. ನಾವು ಮನೆಯಲ್ಲಿ ಮಾತನಾಡುವ ಅಡಿಗೆ-ಊಟ, ಹಬ್ಬ-ಹುಣ್ಣಿಮೆಗಳ ವಿಷಯವಾದ ಮಿತವಾದ ಶಬ್ದ ಭಂಡಾರವು ಮಕ್ಕಳ ಭಾಷಾ ಜ್ಞಾನವನ್ನು ಪೂರೈಸಲಾರದು. ಆದ್ದರಿಂದ ಜೊತೆಜೊತೆಯಲ್ಲೇ ನಾವು ಮನೆಯಲ್ಲಿ ಕನ್ನಡವನ್ನು ಓದುವುದು-ಬರೆಯುವುದು-ಕಲಿಸುವುದು ಅನಿವಾರ್ಯವಾಗುತ್ತದೆ. ಅದಕ್ಕೆ ಬೇಕಾದ ಸಚಿತ್ರ ವರ್ಣಮಾಲೆ ಮತ್ತು ಪುಸ್ತಕಗಳು ಕರ್ನಾಟಕದಲ್ಲಿ ದೊರೆಯುತ್ತವೆ. ಮಕ್ಕಳು ಸ್ವಲ್ಪ ಬೆಳೆದ ನಂತರ ಅವರ ಅಭಿರುಚಿಗೆ ಹೊಂದುವಂತಹ ಕಥೆ, ಕವನ ಮತ್ತಿತರ ಪುಸ್ತಕಗಳೂ ಈಗ ಬೇಕಾದಷ್ಟು ಸಿಗುತ್ತವೆ. ಮಕ್ಕಳ ವೈಜ್ಞಾನಿಕ ಜ್ಞಾನವನ್ನು ಇಂಗ್ಲಿಷ್ ತುಂಬಿದರೆ ನಮ್ಮ ಆಕ್ಷೇಪವಿಲ್ಲ. ಹೊರ ಜಗತ್ತಿನಲ್ಲಿ ಬದುಕಲು ಹಾಗೂ ಸ್ಫರ್ಧಿಸಲು ಇದು ಬೇಕೇಬೇಕು. ಆದರೆ ಮಕ್ಕಳು ಭಾವನೆ, ಕಲ್ಪನೆ ಮತ್ತು ಮೌಲ್ಯ ಜಗತ್ತನ್ನು ನಮ್ಮ ಸಂಸ್ಕೃತಿಯೇ ತುಂಬಿಕೊಳ್ಳಬೇಕೆಂದಿದ್ದರೆ ಅದು ನಮಗೆ ಕನ್ನಡದ ಮೂಲಕವೇ ಸಾಧ್ಯ. ಇದಲ್ಲದೆ ಕರ್ನಾಟಕದಲ್ಲಿ ಬೇಕಾದಷ್ಟು ಹೊರಬರುತ್ತಿರುವ ಭಾವಗೀತೆ, ಜಾನಪದಗೀತೆ ಮುಂತಾದುವುಗಳ ಕ್ಯಾಸೆಟ್ ಗಳನ್ನು ತರಿಸಿದರೆ ನಮ್ಮ  ಮನರಂಜನೆಯ ಜೊತೆಗೆ ಮಕ್ಕಳಿಗೂ ಕಲಿಯುವ ಅವಕಾಶ ಕಲ್ಪಿಸಿಕೊಡುತ್ತದೆ. ಇಲ್ಲಿಯ ಬೀಟ್ಲಸ್, ಜಾಸ್ ಅಲ್ಲದೆ ಉತ್ತಮವಾದ ಬೇರೊಂದು ಸಂಗೀತ ಶಾಸ್ತ್ರವೂ ಉಂಟು ಎಂಬುದನ್ನು ಅವರೇ ಸ್ವತಃ ಅನುಭವಿಸಿದರೆ ಸಹಜವಾಗಿಯೇ ನಮ್ಮ ಸಂಗೀತ ಶಾಸ್ತ್ರದಲ್ಲಿ ಅವರಿಗೆ ಆಸಕ್ತಿವುಂಟಾಗುತ್ತದೆ. ಕನ್ನಡ ಕೂಟಗಳಂತಹ ಸಂಸ್ಥೆಗಳು ಕಾರ್ಯಕ್ರಮಗಳನ್ನು ರೂಪಿಸುವಾಗ ಮಕ್ಕಳ ಅಗತ್ಯಗಳನ್ನು ಗಮನದಲ್ಲಿಟ್ಟುಗೊಳ್ಳಬೇಕು. ನಮ್ಮ ಸಮ್ಮೇಳನಗಳಲ್ಲಿ ಮಕ್ಕಳು ಸಕ್ರಿಯವಾಗಿ ಭಾಗಿಗಳಾಗುವಂತಹ ಕಾರ್ಯಕ್ರಮಗಳು ಇರಬೇಡವೇ? ಒಳ್ಳೆಯ ಕನ್ನಡ ಚಿತ್ರಗಳ ವೀಡಿಯೋ ಕ್ಯಾಸೆಟ್ ಈ ದೇಶದಲ್ಲಿ ದೊರೆಯುವ ವ್ಯವಸ್ಥೆಯಾಗಿ ನಮ್ಮ ಮಕ್ಕಳಿಗೆ ಅವುಗಳನ್ನು ವೀಕ್ಷಿಸುವ ಅವಕಾಶ ಒದಗಿಸಿಕೊಡಬೇಕು.</p>
		<p>ಕೊನೆಯದಾಗಿ ಒಂದು ಅಂಶವನ್ನು ಒತ್ತಿ ಹೇಳಬೇಕು. ಮಕ್ಕಳಿಗೆ ಕನ್ನಡ ಕಲಿಸಲು ಇರುವ ಅಡಚಣೆಗಳೆಲ್ಲ ತಂದೆ ತಾಯಿಯರಲ್ಲಿರುವುದು ಮಾತ್ರ. ಮಾನಸಿಕವಾದ ಈ ಅಡಚಣೆಗಳು ಕಳೆದರೆ ವಾಸ್ತವಾಗಿ ಪರಿಸರದಿಂದ ಹುಟ್ಟುವ ಅಡಚಣೆಗಳನ್ನು ನಿವಾರಿಸಿಕೊಳ್ಳುವುದು ಸುಲಭ.</p>
		<p>
			ನಳಿನಿ ಗೋಪಾಲ್ ಕುಕ್ಕೆ<br />
			(ಇಂಗ್ಲಿಷ್ ಟೌನ್, ನ್ಯೂಜರ್ಸಿ)
		</p>
		<p class="text-right"><em>(ಉತ್ತರ ಅಮೆರಿಕ ಪ್ರಥಮ ಕನ್ನಡ ಸಮ್ಮೇಳನದ ವಿಚಾರ ಸಂಕಿರಣದಲ್ಲಿ ಪ್ರಸ್ತುತಪಡಿಸಿದ ಲೇಖನ ಇದು.)</em></p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಭಾರತೀಯ ವಲಸೆಗಾರರು ಅಮೆರಿಕ ಜನಜೀವನದಲ್ಲಿ ಬೆರೆತು ಒಂದಾಗುವುದು ಸಾಧ್ಯವೇ?</h1>	
		<p><em>ಪ್ರಕೃತಿಯ ಮಡಿಲಲ್ಲಿ ಎಲ್ಲರೂ ಒಂದೇ. ಆದರೆ ಒಂದೊಂದು ಜನಾಂಗಕ್ಕೂ ತಮ್ಮ ನೆಲಕ್ಕಂಟಿಬಂದ ಗುಣಗಳು ವಿಭಿನ್ನ.</em></p>
		<section class="level2 numbered" role="doc-chapter" id="id-">
			<h2 class="level1-title" epub:type="title">ಪ್ರಸ್ತಾವನೆ</h2>
			<p>ಅಮೆರಿಕ ಜನಜೀವನದಲ್ಲಿ ಭಾರತೀಯ ವಲಸೆಗಾರರು ಬೆರೆತು ಒಂದಾಗಿ ಹೊಂದಿಕೊಳ್ಳುವುದು ಹೇಗೆ ಎಂಬ ಪ್ರಶ್ನೆಯನ್ನು ಸಮಾಜಶಾಸ್ತ್ರದ ದೃಷ್ಟಿಯಿಂದ ಉತ್ತರಿಸುವ ಪ್ರಯತ್ನ ಈ ಲೇಖನ. ಸಮುದಾಯದ ಹಿತಾಸಕ್ತಿಗಳಿಗೆ ಇಲ್ಲಿ ಒತ್ತುಕೊಡಲಾಗಿದೆ; ಕಾರಣ: ವ್ಯಕ್ತಿ ಗೌಣ ಎಂದಲ್ಲ, ಸಂಸ್ಕೃತಿ ಪರಂಪರೆಯ ಅಳಿವು ಉಳಿವುಗಳು ಸಮುದಾಯದ ಆಕಾಂಕ್ಷೆ ಮತ್ತು ಅಗತ್ಯಗಳ ಮೇಲೆ ನಿಂತಿರುವುದರಿಂದ.</p>
			<p>ಸುಮಾರು ಇನ್ನೂರು ವರ್ಷಗಳಿಂದಲೂ ಪ್ರಪಂಚದ ನಾನಾ ಭಾಗಗಳಿಂದ ಜನರು ಅಮೆರಿಕಾಕ್ಕೆ ವಲಸೆ ಬಂದಿದ್ದಾರೆ. ವಲಸೆಯ ಮೊದಲನೆಯ ಅಲೆಯ ಮುಂಚೂಣಿಯಲ್ಲಿದ್ದವರು ಯೂರೋಪಿನ ಹಲವಾರು ರಾಷ್ಟ್ರಗಳಿಂದ ಬಂದವರು. ಈಚೆಗೆ ವಲಸೆ ಬಂದವರಲ್ಲಿ ಹೆಚ್ಚಿನವರು ಮೆಕ್ಸಿಕೋ ಮತ್ತು ಇತರ ದಕ್ಷಿಣ ಅಮೆರಿಕ ದೇಶಗಳ ಜನ, ಕೆರೀಬಿಯನ್ ದ್ವೀಪಸ್ತರು ಮತ್ತು ಏಷ್ಯಾ ಭೂಖಂಡದಿಂದ ಬಂದವರು. ೧೯೭೦ ರಿಂದ ಈಚೆಗೆ ವಲಸೆ ಬಂದವರಲ್ಲಿ ಹೆಚ್ಚಿನವರು ವಿಯಟ್ನಾಮ್, ಲಾವೋಸ್ ಮತ್ತು ಕಾಂಬೋಜ ದೇಶಗಳಿಂದ ಹೊರ ಬಂದ ದೇಶಭ್ರಷ್ಟರು ಮತ್ತು ನಿರಾಶ್ರಿತರು. ಹೀಗೆ ಪ್ರಪಂಚದ ಎಲ್ಲಾ ಭಾಗಗಳಿಂದಲೂ ಜನರು ಆರ್ಥಿಕ ಸ್ಥಿತಿಯನ್ನು ಉತ್ತಮಗೊಳಿಸಿಕೊಳ್ಳುವುದಕ್ಕಾಗಿಯೋ, ಮತಧರ್ಮ ಸ್ವಾತಂತ್ರ್ಯ ಕಾಪಾಡಿಕೊಳ್ಳುವುದಕ್ಕಾಗಿಯೋ ಅಥವಾ ರಾಜಕೀಯ ದಬ್ಬಾಳಿಕೆಯನ್ನು ತಪ್ಪಿಸಿಕೊಳ್ಳಲೋ, ಅಮೆರಿಕಕ್ಕೆ ವಲಸೆ ಬಂದು ತಮ್ಮ ವಿಶಿಷ್ಟ ಭಾಷೆ, ಸಂಸ್ಕೃತಿ, ಉಡಿಗೆ-ತೊಡಿಗೆ, ತಿಂಡಿ-ತಿನಿಸುಗಳನ್ನು ಇಲ್ಲಿನ ಸಮಾಜದಲ್ಲಿ ಬೆರೆಸಿ ಅದನ್ನು ಒಂದು ವರ್ಣರಂಜಿತ ರತ್ನಕಂಬಳಿಯನ್ನು ಹೋಲುವಂತೆ ಮಾಡಿದ್ದಾರೆ.</p>
		</section>
		<section class="level2 numbered" role="doc-chapter" id="id-">
			<h2 class="level1-title" epub:type="title">ವಲಸೆಗಾರರ ಅಂಕೆಸಂಖ್ಯೆ</h2>
			<p>ಭಾರತೀಯ ವಲಸೆಗಾರರ ಬಗ್ಗೆ ಪೂರ್ಣ ಮಾಹಿತಿ ಒದಗಿಸುವುದು ಪ್ರಸ್ತುತ ಲೇಖನದ ಗುರಿಯಲ್ಲದಿದ್ದರೂ ಅವರ ಒಟ್ಟು ಸಂಖ್ಯೆ ಹಾಗೂ ಪ್ರಪಂಚದ ಇತರ ಭಾಗಗಳಿಂದ ಬಂದ ವಲಸೆಗಾರರ ಸಂಖ್ಯೆಯ ಸ್ಥೂಲ ಪರಿಚಯ ಸಮಯೋಚಿತ ಎನ್ನಿಸುತ್ತದೆ.</p>
		</section>
		<section class="level2 numbered" role="doc-chapter" id="id-">
			<h2 class="level1-title" epub:type="title">ಅಮೆರಿಕಾದಲ್ಲಿರುವ ಭಾರತೀಯ ವಲಸೆಗಾರರ ಅಂಕಿಅಂಶಗಳು</h2>
			<p>ಅಮೆರಿಕ ದೇಶದ  Immigration and Naturalization Service ವರದಿಯ ಪ್ರಕಾರ ಭಾರತೀಯ ವಲಸೆಗಾರರ ಬಗ್ಗೆ ನಮಗೆ ದೊರಕುವ ವಿವರಗಳನ್ನು ಈ ಕೆಳಗೆ ಟಿಪ್ಪಣಿ ಮಾಡಲಾಗಿದೆ.</p>
		</section>
		<section class="level2 numbered" role="doc-chapter" id="id-">
			<h2 class="level1-title" epub:type="title">ಭಾರತೀಯ ವಲಸೆಗಾರರು(By Last Permanent Residence)</h2>
			<p>ವಲಸೆಗಾರರ ಸಂಖ್ಯೆಯನ್ನು ಸಾವಿರಗಳಲ್ಲಿ ಸೂಚಿಸಲಾಗಿದೆ.</p>
			<table>
				<tr>
					<td>೧೮೨೦ -  ೧೯೨೯</td><td>೧೯೫೧-೬೦</td><td>೧೯೬೧-೭೦</td><td>೧೯೭೧-೭೯</td>
				</tr>
				<tr>
					<td>ಮೊತ್ತ</td><td>ಮೊತ್ತ</td><td>ಮೊತ್ತ</td><td>ಮೊತ್ತ</td>
				</tr>
				<tr>
					<td>೧೮೨</td><td>೨.0</td><td>೨೭.೨</td><td>೧೪೧.೪</td>
				</tr>
			</table>
		</section>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಭಾರತೀಯ ವಲಸೆಗಾರರು (ಹುಟ್ಟಿನಿಂದ)</h1>
		<table>
			<tr>
				<th colspan="3">ಸಾವಿರ ಸಂಖ್ಯೆಯಲ್ಲಿ</th>
			</tr>
			<tr>
				<td><u>೧೯೫೧-೬೦</u></td><td><u>೧೯೬೧-೭೦</u></td><td><u>೧೯೭೧-೮೦</u></td>
			</tr>
			<tr>
				<td>ಮೊತ್ತ</td><td>ಮೊತ್ತ</td><td>ಮೊತ್ತ</td>
			</tr>
			<tr>
				<td>೩.೧</td><td>೩೧.೨</td><td>೧೭೬.೮</td>
			</tr>
		</table>
		<p><strong>ಪ್ರಪಂಚದ ಎಲ್ಲಾ ಭೂಖಂಡಗಳಿಂದ ಬಂದ ವಲಸೆಗಾರರ ವಿವರ</strong></p>
		<p class="text-center"><strong>(</strong>By Country of Last Permanent Residence<strong>)</strong></p>
		<table>
			<tr>
				<th colspan="4">ಸಾವಿರ ಸಂಖ್ಯೆಯಲ್ಲಿ</th>
			</tr>
			<tr>
				<td><u>೧೮೨೦-೧೯೨೯</u></td>
				<td><u>೧೯೫೧-೬೦</u></td>
				<td><u>೧೯೬೧-೭೦</u></td>
				<td><u>೧೯೭೧-೭೯</u></td>
			</tr>
			<tr>
				<td>ಮೊತ್ತ</td><td>ಮೊತ್ತ</td><td>ಮೊತ್ತ</td><td>ಮೊತ್ತ</td>
			</tr>
			<tr>
				<th colspan="4">ಒಟ್ಟು ವಲಸೆಗಾರರು:</th>
			</tr>
			<tr>
				<td>೪೯,೧೨೫</td>
				<td>೨,೫೧೫.೫</td>
				<td>೩,೩೨೧.೭</td>
				<td>೩,೯೬೨.೫</td>
			</tr>
			<tr>
				<th colspan="4">ಯೂರೋಪ್:</th>
			</tr>
			<tr>
				<td>೩೬,೨೬೭</td>
				<td>೧,೩೨೫.೬</td>
				<td>೧,೧೨೩.೪</td>
				<td>೭೨೮.೨</td>
			</tr>
			<tr>
				<th colspan="4">ಏಷ್ಯಾ:</th>
			</tr>
			<tr>
				<td>೩,೦೩೭</td>
				<td>೧೫೦.೧</td>
				<td>೪೨೭.೮</td>
				<td>೧,೩೫೨.೧</td>
			</tr>
			<tr>
				<th colspan="4">ಮಧ್ಯ ಮತ್ತು ದ.ಅಮೆರಿಕ:</th>
			</tr>
			<tr>
				<td>೯,೨೪೮</td>
				<td>೯೯೬.೯</td>
				<td>೧,೭೧೬.೪</td>
				<td>೧,೭೭೮.೩</td>
			</tr>
			<tr>
				<th colspan="4">ಆಫ್ರಿಕ:</th>
			</tr>
			<tr>
				<td>೧೪೩</td>
				<td>೧೪.೧</td>
				<td>೨೯.೬</td>
				<td>೬೬.೭</td>
			</tr>
			<tr>
				<th colspan="4">ಆಸ್ಟ್ರೇಲಿಯ ಮತ್ತು ನ್ಯೂಜಿಲ್ಯಾಂಡ್:</th>
			</tr>
			<tr>
				<td>೧೨೧</td>
				<td>೧೧.೫</td>
				<td>೧೯.೬</td>
				<td>೨೧.೬</td>
			</tr>
			<tr>
				<th colspan="4">ಇತರೆ:</th>
			</tr>
			<tr>
				<td>೩೦೯</td>
				<td>೧೭.೨</td>
				<td>೫.೭</td>
				<td>೧೫.೭</td>
			</tr>
		</table>
		<p><strong>ಬಹುಸಂಖ್ಯಾತರ ಮತ್ತು ಅಲ್ಪಸಂಖ್ಯಾತರ ನಡುವಿನ ಸಮಸ್ಯೆಗಳು</strong></p>
		<p>ಯಾವುದೇ ದೇಶದಲ್ಲಿ ವಲಸೆಗಾರರ ಸಂಖ್ಯೆ ಹೆಚ್ಚಿದಂತೆಲ್ಲ ಕೆಲವು ಸಮಸ್ಯೆಗಳು ಹುಟ್ಟುತ್ತವೆ. ಬಹುಸಂಖ್ಯಾತರ ಮತ್ತು ಅಲ್ಪಸಂಖ್ಯಾತರ ನಡುವಣ ಪ್ರತ್ಯಕ್ಷ ಅಥವಾ ಪರೋಕ್ಷ ಘರ್ಷಣೆ ಎಲ್ಲಾ ಸಮಸ್ಯೆಗಳ ಮೂಲವಾಗುತ್ತದೆ. ಅಲ್ಪಸಂಖ್ಯಾತರ ದೈಹಿಕ ಅಥವಾ ಸಾಂಸ್ಕೃತಿಕ ಗುಣಗಳನ್ನು ಆಧಾರ ಮಾಡಿಕೊಂಡು ಬಹುಸಂಖ್ಯಾತರು ಅವರ ಬಗ್ಗೆ ವಿಭಿನ್ನ ಹಾಗೂ ಅಸಮಾನ ರೀತಿಯಲ್ಲಿ ನಡೆದುಕೊಳ್ಳುವ ಸಂಭವವಿದೆ. ಎಂದರೆ, ಅಲ್ಪಸಂಖ್ಯಾತರು ನಮ್ಮವರಲ್ಲ. ನಮ್ಮ ಸಮಾನರಲ್ಲ. ನಮಗಿಂತ ಕೆಳಗಿನವರು ಎಂಬುವ ಮನೋಭಾವದಿಂದ ಕೂಡಿದ ನಡವಳಿಕೆಯನ್ನು ಬೆಳೆಸಿಕೊಳ್ಳುವ ಸಾಧ್ಯತೆಯಿದೆ. ಇದು ಸಮಾಜದ ನಾನಾ ಕ್ಷೇತ್ರಗಳಲ್ಲಿ ಭೇದಭಾವಕ್ಕೆ ಎಡೆಮಾಡಿಕೊಡಬಹುದು.</p>
		<p>ಈ ಭೇದಭಾವಪೂರಿತ ನಡವಳಿಕೆಗಳು ಪ್ರತ್ಯಕ್ಷವಾಗಿರಬಹುದು ಅಥವಾ ಪರೋಕ್ಷವಾಗಿರಬಹುದು. ಭೇದಭಾವದ ಅನೇಕ ಸೂಕ್ಷ್ಮ ರೂಪಗಳನ್ನು ಅಲ್ಪಸಂಖ್ಯಾತರು ಎದುರಿಸಬೇಕಾಗುತ್ತದೆ. ಅಲ್ಪಸಂಖ್ಯಾತರನ್ನು ಗುರುತಿಸುವ ಮುಖ್ಯ ಸಾಮಾಜಿಕ ಚಿಹ್ನೆಗಳೆಂದರೆ:</p>
		<ul>
			<li>ಹಕ್ಕುಬಾಧ್ಯತೆಗಳ ಕೊರತೆ ಅಥವಾ ರಾಜಕೀಯ ಬಲವಿಲ್ಲದಿರುವಿಕೆ.</li>
			<li>ತಮ್ಮ ದೈಹಿಕ ಮತ್ತು ಸಾಂಸ್ಕೃತಿಕ ಅಂಶಗಳಿಂದಾಗಿ ಸಮಾಜದಲ್ಲಿ ಎಲ್ಲರ ಕಣ್ಣಿಗೆ ಎದ್ದು ಕಾಣುವುದು.</li>
			<li>ಗಣನೀಯ ಸಂಖ್ಯೆ.</li>
		</ul>
		<p>ಸಾಮೂಹಿಕ ಬಲ ಬರುವುದು ಮುಖ್ಯವಾಗಿ ಅಧಿಕ ಸಂಖ್ಯೆಯಿಂದ. ತೀರ ಅಲ್ಪಸಂಖ್ಯೆಯಲ್ಲಿರುವವರನ್ನು ಸಮಾಜ ಅಷ್ಟಾಗಿ ಗಣನೆಗೆ ತೆಗೆದುಕೊಳ್ಳುವುದಿಲ್ಲ. ಈ ಕಾರಣದಿಂದಾಗಿಯೆ ಭಾರತೀಯ ವಲಸೆಗಾರರನ್ನು ಅಲ್ಪಸಂಖ್ಯಾತರೆಂದು ಅಧಿಕೃತವಾಗಿ ಪರಿಗಣಿಸಲು ರಾಜಕೀಯ ಒತ್ತಡ ತರಬೇಕಾಯಿತು. ಬಹುಸಂಖ್ಯಾತರು ತಮ್ಮ ಪ್ರಾಬಲ್ಯವನ್ನು ಉಳಿಸಿ ಬೆಳೆಸಲು ಶಾಲೆಗಳಲ್ಲಿ, ನೆರೆಹೊರೆಯ ವಸತಿಗಳಲ್ಲಿ ಮತ್ತು ಇಗರ್ಜಿಗಳಲ್ಲಿ ಪ್ರತ್ಯೇಕತೆ ಸಮಾಜರಚನೆಯ ಅಂಗವಾಗುವಂತೆ ಅಳವಡಿಸಲು ಪ್ರಯತ್ನ ಮಾಡುತ್ತಾರೆ.</p>
		<p>ಆದರೆ ಸಂಘಟನೆಯ ಮೂಲಕ ಅಲ್ಪಸಂಖ್ಯಾತರು ಪ್ರಾಬಲ್ಯ ಗಳಿಸಬಹುದು. ಉದಾಹರಣೆಗೆ ಐರಿಷ್ ಮತ್ತು ಇಟಾಲಿಯನ್ ಬುಡಕಟ್ಟಿನ ಜನರು ನ್ಯೂಯಾರ್ಕಿನಲ್ಲಿ ತಮ್ಮ ಪ್ರತ್ಯೇಕ ಪರಂಪರೆಗಳನ್ನು ಉಳಿಸಿಕೊಂಡು ಬಂದಿದ್ದಾರೆ. ಹೀಗೆಯೇ ಸಾನ್‍ಫ್ರಾನ್ಸಿಸ್‍ಕೋ ನಗರದಲ್ಲಿ ಚೀನಿಯರು ಮತ್ತು ಜಪಾನೀಯರು ತಮ್ಮ ತಮ್ಮ ಸಂಸ್ಕೃತಿಯನ್ನು ಅವಲಂಬಿಸಿಕೊಂಡಿದ್ದಾರೆ. ಇದೇ ರೀತಿಯಲ್ಲಿ ಗ್ರೀಕರು ಮತ್ತು ಪೋಲೆಂಡ್ ಜನಾಂಗದವರು ಚಿಕಾಗೋದಲ್ಲಿ ತಮ್ಮ ಪ್ರತ್ಯೇಕತೆಯನ್ನು ಕಾಪಾಡಿಕೊಂಡಿದ್ದಾರೆ. ಮಯಾಮಿಯ ಕ್ಯೂಬನ್ನರು ಮತ್ತು ಲಾಸ್‍ಏಂಜಲೀಸ್‍ನ ವಿಯಟ್ನಾಮೀಯರು ತಾವು ಬಿಟ್ಟುಬಂದ ದೇಶಗಳ ವಾತಾವರಣವನ್ನೇ ತಾವು ನೆಲಸಿರುವಲ್ಲಿ ನಿರ್ಮಿಸಿಕೊಂಡಿದ್ದಾರೆ. ಭಾತತೀಯ ವಲಸೆಗಾರರಲ್ಲಿ ಈ ಪ್ರಮಾಣದ ಪ್ರತ್ಯೇಕತೆ ರೂಪುಗೊಂಡಿರದಿದ್ದರೂ ಅವರು ಪ್ರತ್ಯೇಕ ಪರಂಪರೆಯುಳ್ಳ ಸಮುದಾಯವಾಗಿ ಬೆಳೆಯುವ ಚಿಹ್ನೆಗಳು ತೋರಿಬರುತ್ತಿವೆ. ನ್ಯೂಯಾರ್ಕಿನ ಕ್ವೀನ್ಸ್ ಮತ್ತು ಚಿಕಾಗೋ ಉತ್ತರ ಭಾಗದ ಡೇವನ್ ರಸ್ತೆಯಲ್ಲಿ ಸಂಚರಿಸಿದವರಿಗೆ ಇದು ಅನುಭವವಾಗುವುದರಲ್ಲಿ ಸಂದೇಹವಿಲ್ಲ.</p>
		<p>ಅಲ್ಪಸಂಖ್ಯಾತರು ತಮ್ಮತನವನ್ನು ಕಳೆದುಕೊಂಡು ಬಹುಸಂಖ್ಯಾತ ಸಮುದಾಯದಲ್ಲಿ ವಿಲೀನಗೊಳ್ಳುವ ಸಾಧ್ಯತೆಗಳೂ ಇರಬಹುದು. ಆದರೆ ಇದು ಬಹುಸಂಖ್ಯಾತರು ಎಷ್ಟರವರೆಗೆ ತಮ್ಮ ಸಮುದಾಯದೊಳಗೆ ಅವರನ್ನು ಬಿಟ್ಟುಕೊಳ್ಳಲು ತಯಾರಿದ್ದಾರೆ ಎನ್ನುವುದನ್ನು ಅವಲಂಬಿಸಿದೆ. ಅಲ್ಪಸಂಖ್ಯಾತ ಸಮುದಾಯದ ವ್ಯಕ್ತಿಗಳು ಬಹುಸಂಖ್ಯಾತರ ನಡವಳಿಕೆ, ಮನೋಭಾವ, ಮೌಲ್ಯಗಳು ಮತ್ತು ಉಡುಗೆ ತೊಡುಗೆಗಳನ್ನು ಮೈಗೂಡಿಸಿಕೊಂಡಂತೆಲ್ಲಾ ಅವರು ತಮ್ಮ ಸಮುದಾಯ ಸಂಪ್ರದಾಯಗಳಿಂದ ದೂರ ಸರಿಯುವ ಸಾಧ್ಯತೆ ಇದೆ.</p>
		<p>ಆದರೆ ಸಂಪೂರ್ಣ ವಿಲೀನೀಕಿರಣ ಸಾಧ್ಯವೆ ಎನ್ನುವ ಪ್ರಶ್ನೆ ಏಳುತ್ತದೆ. ಸಾಮಾಜಿಕ ವಿಲೀನೀಕರಣ ಬಹು ನಿಧಾನದ ಪ್ರಕ್ರಿಯೆ. ಅದು ಸಮುದಾಯಗಳ ನಡುವಣ ಬಹುಮುಖದ ಸಂಬಂಧಗಳನ್ನು ಒಳಗೊಂಡಿರುತ್ತದೆ. ಸಂಪೂರ್ಣ ಸಾದೃಶ್ಯತೆ ಸಾಧಿಸಲು ನಾಲ್ಕು ಮುಖ್ಯ ಅಂಶಗಳು ಬೇಕಾಗುತ್ತವೆ. ಮೊದಲನೆಯದಾಗಿ ಸಂಸ್ಕೃತಿ ಸಾದೃಶ್ಯತೆ: ಅಲ್ಪಸಂಖ್ಯಾತ ಸಮುದಾಯಗಳು ತಮ್ಮ ಸಂಪ್ರದಾಯಗಳನ್ನು ಕ್ರಮೇಣ ಬಿಟ್ಟುಕೊಟ್ಟು ಬಹುಸಂಖ್ಯಾತರ ಸಂಪ್ರದಾಯಗಳನ್ನು ಮೈಗೂಡಿಸಿಕೊಳ್ಳಬೇಕಾಗುತ್ತದೆ. ಎರಡನೆಯದಾಗಿ, ಅಭ್ಯಾಗತ ಸಮಾಜದ ಸಂಘ ಸಂಸ್ಥೆಗಳಲ್ಲಿ ಅಲ್ಪಸಂಖ್ಯಾತರು ಹೆಚ್ಚಾಗಿ ಸೇರಿ ಪ್ರಾಥಮಿಕ ಸಂಬಂಧಗಳನ್ನು ಬೆಳಸಿಕೊಳ್ಳಬೇಕಾಗುತ್ತದೆ. ಮೂರನೆಯದಾಗಿ, ಬಹುಸಂಖ್ಯಾತ ಮತ್ತು ಅಲ್ಪಸಂಖ್ಯತ ಸಮುದಾಯಗಳ ನಡುವೆ ಹೆಚ್ಚಾಗಿ ವಿವಾಹ ಸಂಬಂಧಗಳು ಬೆಳೆಯಬೇಕಾಗುತ್ತದೆ. ನಾಲ್ಕನೆಯದಾಗಿ ಅಲ್ಪಸಂಖ್ಯಾತರು ಬಹುಸಂಖ್ಯಾತ ಸಮುದಾಯದಲ್ಲಿ ಮಾನಸಿಕವಾಗಿ ಐಕ್ಯತೆ ಸಾಧಿಸಬೇಕಾಗುತ್ತದೆ.</p>
		<p>ಅಂತರ್ ಸಮುದಾಯ ವಿವಾಹಗಳು ವಿಲೀನೀಕರಣದ ಅಳತೆಗೋಲು ಎನ್ನಬಹುದು. ಅಮೆರಿಕಕ್ಕೆ ಹೊಸದಾಗಿ ವಲಸೆ ಬಂದ ಜನರು ತಮ್ಮ ತಮ್ಮ ಗುಂಪುಗಳಿಗೆ ಅಂಟಿಕೊಂಡು ಜೀವಿಸುತ್ತಾರೆ. ಬೇರೆ ಬುಡಕಟ್ಟಿನವರೊಡನೆ ವಿತಿಯಾದ ಸಂಪರ್ಕವಿಟ್ಟುಕೊಂಡಿರುತ್ತಾರೆ. ಈ ಜನರು ಎರಡು ಅಥವಾ ಮೂರು ತಲೆಮಾರುಗಳು ಕಳೆಯುವವರೆಗೂ ಬೇರೆಯ ಬುಡಕಟ್ಟಿನವರೊಡನೆ ವಿವಾಹ ಸಂಬಂಧ ಬೆಳೆಸುವುದು ಅತಿ ವಿರಳ. ತಲೆತಲಾಂತರದಿಂದ ಇಲ್ಲಿ ನೆಲಸಿರುವ ಸಮುದಾಯಗಳು ಕೂಡ ಇದಕ್ಕೆ ಹೊರತಲ್ಲ. ಈ ದೃಷ್ಟಿಯಿಂದ ಅಮೆರಿಕ ಒಂದು "ಕರಗಿಸುವ ಕಡಾಯಿ" (Melting Pot) ಎನ್ನುವ ಜನಪ್ರಿಯ ಹೇಳಿಕೆಗೆ ಹುರುಳಿಲ್ಲ. ಉದಾಹರಣೆಗೆ ಯಹೂದ್ಯರು, ಕ್ಯಥೋಲಿಕರು ಮತ್ತು ಪ್ರಾಟಸ್‍ಟಂಟ್ ಮತದವರನ್ನು ತೆಗೆದುಕೊಳ್ಳಿ ಇವರ ನಡುವೆ ಕೂಡ ಅಂತರ್ಮತೀಯ ವಿವಾಹಗಳು ಕಡಿಮೆ. ಇದೇ ರೀತಿಯಲ್ಲಿ ಬುಡಕಟ್ಟುಗಳ ನಡುವೆ ಮತ ಮತ್ತು ಮೈಬಣ್ಣ ಇವು ವಿಲೀನೀಕರಣಕ್ಕೆ ತಡೆಯೊಡ್ಡುತ್ತವೆ. ಹವಾಯಿ ದ್ವೀಪಗಳನ್ನುಳಿದು ಅಮೆರಿಕದ ಇತರ ಪ್ರಾಂತ್ಯಗಳಲ್ಲಿ ಅಂತರಬುಡಕಟ್ಟಿನ ವಿವಾಹಗಳು ಅತಿ ವಿರಳ. ಇಂತಹ ವಿವಾಹಗಳು ಒಂದು ವರ್ಷದಲ್ಲಿ ನಡೆಯುವ ಎಲ್ಲಾ ವಿವಾಹಗಳ ಮೊತ್ತದಲ್ಲಿ ಸರಾಸರಿ ಎರಡು ಅಂಶದಷ್ಟು ಮಾತ್ರ ಎಂದು ಸಮಾಜಶಾಸ್ತ ಸಂಶೋಧನೆಯಿಂದ ತಿಳಿದುಬಂದಿದೆ.</p>
		<p><strong>ಸಂಸ್ಕೃತಿ ಪರಂಪರೆಯ ಅಳಿವು ಉಳಿವು:</strong></p>
		<p>ಎಲ್ಲಾ ಸಮುದಾಯದವರಂತೆ ಭಾರತೀಯ ವಲಸೆಗಾರರು ಕೂಡ ಬಹುಸಂಖ್ಯಾತರಾದ ಬಿಳಿಯರ (<strong>WSAP</strong>) ಸಂಸ್ಕೃತಿ ಸಂಪ್ರದಾಯಗಳಿಗೆ ಶರಣಾಗಬೇಕೆ ಅಥವಾ ತಮ್ಮ ಭಾರತೀಯತೆಯನ್ನು ಉಳಿಸಿಕೊಳ್ಳಬೇಕೆ ಎಂಬ ಪ್ರಶ್ನೆಯನ್ನು ಎದುರಿಸಬೇಕಾಗುತ್ತದೆ. ಇಡೀ ಸಮುದಾಯದ ದೃಷ್ಟಿಯಿಂದ ಈ ಪ್ರಶ್ನೆಯನ್ನು ವಿಚಾರ ಮಾಡಬೇಕಾಗಿದೆ.</p>
		<p>ವೈಯಕ್ತಿಕ ಅಭಿವೃದ್ಧಿಯ ದೃಷ್ಟಿಯಲ್ಲಿ ಬಿಳಿಯರಂತಾಗುವುದರಲ್ಲಿ ಲಾಭವಿದೆ ಎಂದು ಕೆಲವರು ವಾದಿಸಬಹುದು. ಇಂತಹವರಿಗೆ ತಮ್ಮ ಭಾರತೀಯತೆಯನ್ನು ಬಿಟ್ಟುಕೊಡುವುದು ನಷ್ಟವೆನಿಸಲಾರದು. ಇಂತಹ "ಬಿಳಿಯ ಭಾರತೀಯರು" ಅಮೆರಿಕ ಸಮಾಜದ ಆರ್ಥಿಕ ಶ್ರೇಣಿಯಲ್ಲಿ ಮೇಲೇರಿಹೋಗಿ ತಮ್ಮ ಪರಂಪರೆಯೊಂದಿಗೆ ಸಂಪರ್ಕ ಕಡಿದುಕೊಳ್ಳಬಹುದು. ಬಿಳಿಯ ಸಂಸ್ಕೃತಿಯಲ್ಲಿ ಬೆರೆತು ಒಂದಾಗಿದ್ದೇವೆ ಎಂಬ ಭಾವನೆಯನ್ನು ಬೆಳಸಿಕೊಳ್ಳಬಹುದು. ಇಂತಹ ಭಾರತೀಯರನ್ನು ಬಿಳಿಯರು ತಮ್ಮ ಕ್ಲಬ್ಬುಗಳಲ್ಲಿ, ಸಂಘ ಸಂಸ್ಥೆಗಳಲ್ಲಿ ನೆಪಮಾತ್ರಕ್ಕೆ ಸೇರಿಸಿಕೊಂಡು ಅವರಲ್ಲಿ ವಿಲೀನೀಕರಣದ ಭ್ರಮೆ ಹುಟ್ಟಿಸಬಹುದು.</p>
		<p>ಸಂಪೂರ್ಣವಾಗಿ ವಿಲೀನಗೊಳ್ಳಬೇಕೇ ಅಥವಾ ಪರಂಪರೆಯನ್ನು ಉಳಿಸಿಕೊಳ್ಳಬೇಕೆ ಎನ್ನುವುದರ ಬಗ್ಗೆ ಅಲ್ಪಸಂಖ್ಯಾತರಲ್ಲಿಯೆ ಒಮ್ಮತವಿಲ್ಲ. "ಕರಗಿಸುವ ಕಡಾಯಿ" (Meltilng Pot) ಉಪಮೆಯಲ್ಲಿ ನಂಬುಗೆಯುಳ್ಳವರು "ನಮ್ಮ ವೈಶಿಷ್ಟ್ಯವನ್ನು ಕಾಪಾಡಿಕೊಳ್ಳಬೇಕು" ಎನ್ನುವವರನ್ನು ಅನುಮಾನಾಸ್ಪದವಾಗಿ ಕಂಡು ಸೋಗಲಾಡಿಗಳೆಂದು ಹೀಯಾಳಿಸಬಹುದು. ಅಂತಹವರು ತಾವು ಅಮೆರಿಕನ್ನರಾಗಬೇಕು ಎನ್ನುವ ಹುರುಪಿನಲ್ಲಿ ಮಕ್ಕಳಿಗೆ ತಮ್ಮ ತಾಯ್ನುಡಿಯನ್ನಾಗಲೀ, ಕುಟುಂಬ ಹಾಗೂ ಮತ ಸಂಪ್ರದಾಯಗಳನ್ನಾಗಲೀ ಕಲಿಸುವ ಪ್ರಯತ್ನ ಮಾಡುವುದಿಲ್ಲ. ತಮ್ಮ ಪರಂಪರೆಯ ಬಗ್ಗೆ ಮಕ್ಕಳಲ್ಲಿ ಹೆಮ್ಮೆ ಮೂಡಿಸುವುದಿಲ್ಲ. ಇದರಿಂದಾಗಿ ತಂದೆ, ತಾಯಿ ಮತ್ತು ಮಕ್ಕಳಲ್ಲಿ ಪರಸ್ಪರ ಅರಿಯುವಿಕೆ ಕಡಿಮೆಯಾಗಿ ಅವರ  ನಡುವಿನ ಕಂದರ ಹಿರಿದಾಗಬಹುದು. ಹೆಚ್ಚಿನ ಆದಾಯ ತರುವ ಒಂದು ಕೆಲಸ, ಪಟ್ಟಣದ ಹೊರವಲಯದಲ್ಲಿ ಒಂದು ಸೊಗಸಾದ ಮನೆ, ಎರಡು ಮಕ್ಕಳು, ಎರಡು ಕಾರು ಇವು ಭಾರತೀಯರು ಬಿಳಿಯ ಸಮಾಜದಲ್ಲಿ ಹೊಂದಾಣಿಕೆಯಗಿರುವ ಸಂಕೇತಗಳಾಗಿ ತೋರಬಹುದು. ಆದರೆ ಬಿಳಿಯರ ಮತ್ತು ನಮ್ಮ ನಡುವೆ ಪ್ರಾಥಮಿಕ ಸಂಬಂಧವನ್ನು ಇರಿಸಿಕೊಳ್ಳಲು ನಾವು ಪ್ರಯತ್ನಪಟ್ಟಾಗ ಆ ಹಾದಿಯಲ್ಲಿ ಅಗೋಚರವಾದ ಗೋಡೆಗಳಿಗೆ ಡಿಕ್ಕಿ ಹೊಡೆಯುವ ಅನುಭವ ನಮಗಾಗುವುದು. ನಮ್ಮೊಂದಿಗೆ ನೆಂಟಸ್ಥಿಕೆ, ಗಳಸ್ಯ ಕಂಟಸ್ಯ ಸ್ನೇಹ, ನೋವು-ನಲಿವುಗಳಲ್ಲಿ ಒಂದಾಗಿ ಪಾಲ್ಗೊಳ್ಳುವುದು ಮುಂತಾದ ಆತ್ಮೀಯ ಸಂಬಂಧಗಳನ್ನು ಬೆಸೆಯುವ ಮಟ್ಟಕ್ಕೆ ಹೋಗಲು ಬಿಳಿಯರು ಹಿಂದೇಟು ಹೊಡೆಯುತ್ತಾರೆ. ನಾವು ಕೂಡ. ಮೇಲಾಗಿ ಸಾವು ಮುಂತಾದ ಸಂಕಷ್ಟಗಳು ಬಂದೊದಗಿದಾಗ ಎಲ್ಲರಂತೆಯೆ ನಾವು ಕೂಡ ನಮ್ಮ ಸಮುದಾಯದಿಂದಲೆ ಸಹಾಯ ನಿರೀಕ್ಷಿಸಬೇಕಾಗುತ್ತದೆ. ಸಮುದಾಯದ ಸಹಾನುಭೂತಿ, ಕರುಣೆ ಮತ್ತು ನೈತಿಕ ಪ್ರೋತ್ಸಾಹದಿಂದ ವ್ಯಕ್ತಿಗಳ ಬದುಕು ಸಹನೀಯವಾಗುತ್ತದೆ, ಅರ್ಥಪೂರ್ಣವಾಗುತ್ತದೆ. ಹಾಗಿಲ್ಲದೆ ಹೋದಲ್ಲಿ ವ್ಯಕ್ತಿಗಳು ಮಾನಸಿಕವಾಗಿ ಪರಕೀಯತೆಗೆ ಗುರಿಯಾಗಿ ಆತ್ಮಹತ್ಯೆ ಮುಂತಾದ ಹಾನಿಕಾರಕ ಪರಿಣಾಮಗಳು ಉಂಟಾಗಬಹುದು. ಅಮೆರಿಕದಂತಹ ಆಧುನಿಕ ಸಮಾಜದಲ್ಲಿ ಕೂಡ ಸಂಪ್ರದಾಯ, ಸಂಸ್ಕೃತಿಯ ಆಧಾರದ ಮೇಲೆ ನಿಂತಿರುವ ಸಮುದಾಯಗಳ ಅವಶ್ಯಕತೆ ಕಡಿಮೆಯಾಗಿಲ್ಲ. ಆದ್ದರಿಂದ ಅವು ಇನ್ನೂ ಉಳಿದುಕೊಂಡು ಕಾಲಕ್ರಮದಲ್ಲಿ ಪ್ರಬಲವಾಗುತ್ತಾ ಬಂದಿದೆ. ಅಮೆರಿಕದಲ್ಲಿ ನೆಲಸಿರುವ ಚೀನಿಯರಲ್ಲಿ, ಜಪಾನೀಯರಲ್ಲಿ, ಮೆಕ್ಸಿಕನರಲ್ಲಿ ಯುವ ಜನಾಂಗ ತಮ್ಮ ನೈಜ ಅಸ್ತಿತ್ವ, ಸಂಸ್ಕೃತಿ ಮತ್ತು ಪರಂಪರೆಯನ್ನು ಪುನಃ ಕಂಡುಕೊಂಡು ಅದನ್ನು ಮೈಗೂಡಿಸಿಕೊಳ್ಳಲು ಉತ್ಸುಕರಾಗಿದ್ದಾರೆ.</p>
		<p>ಹೀಗೆ ನಮ್ಮ ಪರಂಪರೆಯನ್ನು ಗುರುತಿಸಿ ಅರ್ಥಮಾಡಿಕೊಳ್ಳಲು ಪ್ರಯತ್ನಿಸುವ ಜನರು ಇತರ ಬುಡಕಟ್ಟಿನವರ ಪರಂಪರೆಗಳನ್ನು ಸಹಾನುಭೂತಿಯಿಂದ ನೋಡಲು ಕಲಿಯುತ್ತಾರೆ. ಸಮಾಜ ಶಾಸ್ತ್ರಜ್ಞ ಮೈಕೆಲ್ ನೋವಕ್ ತನ್ನ "The Rise of the Unmeltable Ethics" ಎಂಬ ಜನಪ್ರಿಯ ಕೃತಿಯಲ್ಲಿ ಹೇಳಿರುವಂತೆ ತಮ್ಮ ಪರಂಪರೆಯ ಬಗ್ಗೆ ಸ್ಪಷ್ಟವಾಗಿ ಅರಿತಿರುವವರು ತಮ್ಮ ಬೆಲೆಯನ್ನು ತಿಳಿದುಕೊಂಡು ತಮ್ಮ ಬಗ್ಗೆ ಭರವಸೆ ಬೆಳಸಿಕೊಳ್ಳುತ್ತಾರೆ. ಹಾಗೆ ಮಾಡುವುದರಿಂದ ಅವರು ಅಮೆರಿಕ ಸಂಕೀರ್ಣ ಸಮಾಜದಲ್ಲಿ ಇತರರ ವೈಶಿಷ್ಟ್ಯವನ್ನು ಗುರುತಿಸಿ ಅವರೊಂದಿಗೆ ಸಹನೆಯಿಂದ ವರ್ತಿಸಿ ಸಾಮರಸ್ಯ ಬೆಳೆಸುವುದು ಸಾಧ್ಯವಾಗುತ್ತದೆ.</p>
		<p class="quote-author">
			-ಪ್ರೊ. ವೈ. ಆರ್. ಮೋಹನ್<br />(ಟಸ್ಕಲೂಸ, ಅಲಬಾಮ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ದೇವರು ಬೇಕೇನಮಾsss ದೇವರೂsss</h1>
		<p><em>ಕ್ರಿಸ್ಮಸ್ಸಿನಲ್ಲಿ ಮನೆ ಪಕ್ಕದ ಕಾನ್ವೆಂಟ್ ಛಾಪೆಲಿನಿಂದ ಕೇಳಿಬರುತ್ತಿದ್ದ ಕ್ವಾಯರ್‍ಗಳು ಕಾಲ ಹೋದಂತೆ ಬೇರೆ ಬೇರೆ ಪ್ರಶ್ನೆಗಳಿಂದ 'ದೇವರು' ಎಂಬ ಪದದ ಅರ್ಥವಿನ್ಯಾಸವನ್ನು ವಿಸ್ತರಿಸುತ್ತಲೇ ಇತ್ತು.</em></p>
		<p>ಬರೆಯಲು ಕುಳಿತಾಗ ಒಂದು ಪ್ರಶ್ನೆ ಜೂಟಾಟ ಆಡಿಸತೊಡಗಿತು "ಇಲ್ಲಿ, ಈಗ 'ದೇವರು' ನಮಗೆ ಎಷ್ಟು ಬೇಕು?" "ಹ್ಹೇ! ಇದೆಂತಹ ಪ್ರಶ್ನೆ?" ಎಂದು ಮೂಗೆಳೆದಿದ್ದೆ. ಆದರೆ ಅದೇ ಕಂಚಿನ ಗಣಪ, ದಂತದ ಸರಸ್ವತಿ, ಗಟ್ಟಿ ಶಿಲೆ ಲಲಿತಾಪರಮೇಶ್ವರಿ, ಬೆಳ್ಳಿ ಲಕ್ಷ್ಮೀ, ಗಂಧದ ವಿಷ್ಣು ವಿಗ್ರಹಗಳೆದುರು ಕಣ್ಮುಚ್ಚಿ ಕೂತು ಸಂಸ್ಕೃತ ಶ್ಲೋಕವನ್ನು ರಾಗವಾಗಿ ಹೇಳುತ್ತಾ ಸುಗಂಧ ಪರಿಮಳ ಅಗರಬತ್ತಿ ಹಚ್ಚಿ ಸುತ್ತಾಡಿಸುತ್ತಿದ್ದಾಗ ಪ್ರಶ್ನೆ ಮಿದುಳೊಳಗೆ ಕಚಗುಳಿ ಇಟ್ಟು ನಗಿಸಿದ್ದು ಸುಳ್ಳೆಂದು ಹೇಗೆ ಹೇಳುವುದು! ಹಾಗೇ ಕಣ್ಮುಚ್ಚಿ ಕೂತು 'ಮೆಡಿಟೇಟ್' (ಮೈಗಳ್ಳತನಕ್ಕೆ ಗೌರವದ ಹೆಸರು ಕೊಟ್ಟಿದ್ದೇನಷ್ಟೆ!) ಮಾಡುತ್ತಿರುವಾಗ ಚಂದನ ಪರಿಮಳದ ನೆನಪು ದಶಕಗಳ ಹಿಂದೋಡಿತ್ತು.</p>
		<p> ಸುದರ್ಶನ ನಾರಸಿಂಹ ಸಾಲಿಗ್ರಾಮಗಳು ಹೊಳೆದು 'ನಾವೆಲ್ಲ ದೇವರೇ. ನಮ್ಮ ಬಳಿ ಇರುವುದೆಲ್ಲಾ ದೇವರ ವಸ್ತುಗಳೇ' ಎಂದು ಗೌರವ ಹುಟ್ಟಿಸಿ, ಅದರೊಂದಿಗೇ ಸಂಕೋಚ ತರಿಸುತ್ತಿತ್ತು. ಅಪ್ಪಿ ತಪ್ಪಿ ಎಂಜಲು ಮೈಲಿಗೆ ಆದೀತೆಂದು ದೇವರ ಮನೆ ಬಾಗಿಲು ಪೂಜೆ ವೇಳೆ ಬಿಟ್ಟು ಮಿಕ್ಕಾಗೆಲ್ಲ ಮುಚ್ಚಿರುತ್ತಿತ್ತು. ಮಧ್ಯಾಹ್ನ ದೇವರಮನೆ ಹೊಸ್ತಿಲಿಗೆ ತಲೆ ಆನಿಸಿ ಚಾಪೆ ಮೇಲೆ ಮಲಗಿ ವಿಶ್ರಮಿಸುತ್ತಿದ್ದ ಅಕ್ಕರೆಯ ಅಜ್ಜಿಯ ಮಗ್ಗಲು ಸೇರಿ ರಾಮಾಯಣ, ಮಹಾಭಾರತದ ಕತೆ ಕೇಳುವುದೆಂದರೆ ಎಳೆಮನಸ್ಸಿಗೆ ಹಬ್ಬ. ಕೃಷ್ಣನ ಗೀತೋಪದೇಶಕ್ಕಿಂತ ಅವನು ಕದ್ದ ಬೆಣ್ಣೆ, ಸೀರೆ, ಗೋಪಿಯರ ಬಣ್ಣನೆಯೇ ರೋಚಕ; ರಾಮ ಸೀತೆಯರಿಗಿಂತ 'ಅಳಿಲ ಯತ್ನ ಮಳಲ ಸೇವೆ' ಪ್ರಸಂಗ ಆಪ್ಯಾಯಮಾನ. ಕಿರುನೆಲ್ಲಿ ಮರದ ಕೊಂಬೆ ಮೇಲೆ ಬಾಲ ಬಡಿದು 'ಚೀಕ್, ಚೀಕ್' ಎನ್ನುತ್ತಿದ್ದ ಅಳಿಲ ಬೆನ್ನ ಮೇಲಿನ ಬಿಳಿ-ಕರಿ ಪಟ್ಟೆ ಕಂಡಾಗ ಅದೇ ರಾಮನ ನೆನಪು, ಅವನನ್ನೇ ಕಂಡಂತೆ ಮುಗ್ಧಭಾವ! ಅದೇ ಬಾಲವಿಲ್ಲದ ಕಪಿಗಳಾದ ನಾವು ಬಾಲವಿದ್ದವುಗಳನ್ನು ಕಂಡಾಗ ಆಂಜನೇಯ ಸೈನ್ಯ ಸೇನೆಯನ್ನು ಹುಡುಕುತ್ತಿವೆ ಎಂದು ಕೋಲಾಹಲ ಎಬ್ಬಿಸಿದ್ದೂ ಉಂಟು. (ನಮಗೆ ಸಿಗುತ್ತಿದ್ದ ಸೀತೆ ಎಂದರೆ ಹೀಚು ಮಾವಿನಕಾಯಿ, ಕಾಗೆ ಕುಕ್ಕಿದ ಪರಂಗಿ ಹಣ್ಣು, ಕಸಗಟ್ಟೆ ಸೀಬೇಕಾಯಿ ಮಾತ್ರ!)</p>
		<p>ರಾಯರ ಆರಾಧನೆ, ಶ್ರೀನಿವಾಸ ರಥೋತ್ಸವ, ಮಾರಿಹಬ್ಬದ ಮೆರವಣಿಗೆ, ಅಲೀ ಜೂಲಾದ 'ಕ್ಯಾ ಹುಸೇನ್ ಬಾ ಹುಸೇನ್' ಉರುಸು. ಕ್ರಿಸ್‍ಮಸ್ಸಿನಲ್ಲಿ ಮನೆಪಕ್ಕದ ಕಾನ್ವೆಂಟ್ ಛಾಪೆಲಿನಿಂದ ಕೇಳಿಬರುತ್ತಿದ್ದ ಕ್ವಾಯರ್‍ಗಳು ಎಲ್ಲವೂ ಕಾಲ ಹೋದಂತೆ ಬೇರೆ ಬೇರೆ ಪ್ರಶ್ನೆಗಳಿಂದ 'ದೇವರು' ಎಂಬ ಪದದ ಅರ್ಥವಿನ್ಯಾಸವನ್ನು ವಿಸ್ತರಿಸುತ್ತಲೇ ಇತ್ತು. ಹರೆಯ ಬಂದು ಪುಸ್ತಕದ ಚಟಹತ್ತಿ ಎಂಗೆಲ್, ಸ್ಪೆನ್ಸರ್, ಕಾಕ್ರ್ಸ್, ಸಾರ್ತರ್, ನೀಷೆ, ಎಮರ್ಸನ್, ವಿವೇಕಾನಂದ, ವೇದ, ಶಂಕರ, ಬುದ್ಧ, ಭಗವದ್ಗೀತೆಗಳೆಲ್ಲಾ ಲೇಡಿ ಚಾಟರ್ಲೀಸ್ ಲವರ್, ಲೋಲಿಟಾಗಳೊಂದಿಗೆ ಸರಿಜೋಡಿಯಾಗಿ ಒಳಗಿದ್ದ ಬೌದ್ಧಿಕ ಅಹಂಕಾರದ ಪ್ರತಿರೂಪವಾಗಿ ಕೊಠಡಿಯ ಗೂಡಿನಲ್ಲಿ ಸಾಲು ಹಿಡಿದು ಕೂತವು.</p>
		<p> ಅಜೀರ್ಣ ಜ್ಞಾನವನ್ನು ಮೆರೆಸಿದ್ದುದೂ ಮುಗಿಯಿತು. ಈ ಎಲ್ಲದರ ಸಂದಿನಲ್ಲೂ ಆಗೀಗ ಒಳಗೊಳಗೇ ಸಂಕಟ ಬಂದಾಗ ವೆಂಕಟರಮಣನಿಗೆ ಮುಡುಪು, ರಾಯರ ಹರಕೆ, ಧರ್ಮಸ್ಥಳಕ್ಕೆ ಕಾಣಿಕೆ, ಹೆಜ್ಜೆ ನಮಸ್ಕಾರದ ಪಾವತಿ, ಒದ್ದೆ ಮಡಿಯಲ್ಲಿ ಕಪ್ಪು ಬಟ್ಟೆ ಸುತ್ತಿ ಎಳ್ಳು ದೀಪ ಹೊತ್ತಿಸಿಟ್ಟು ಶನಿದೇವರ ಬಳಿ ಕೆನ್ನೆಗೆ ಹೊಡೆದುಕೊಂಡು ಪ್ರಾಯಶ್ಚಿತ್ತ ಮಾಡಿಕೊಂಡಿದ್ದೇನೂ ಕಡಿಮೆ ಇಲ್ಲ.</p>
		<p>ಭಾರತಕ್ಕೆ ಹೋದಾಗ ಮನೆ ಹಿರಿಯರನ್ನು ಕಟ್ಟಿಕೊಂಡು ಕಾಶಿ ರಾಮೇಶ್ವರ ತೀರ್ಥಯಾತ್ರೆ ಮಾಡಿದ್ದು ನೋಡಿ, "ಎಷ್ಟೇ ಆಗ್ಲಿ, ನಮ್ಮ ನಿಷ್ಠೆ ಅನ್ನೋದು ಬಿಡುತ್ಯೇ ಹೇಳಿ! ಅಮೆರಿಕಾಗೆ ಹೋದ್ರೂನೂವೆ ಅದೆಷ್ಟು ಆಚಾರ, ಅದಿನ್ನೆಷ್ಟು ಸಂಪ್ರದಾಯ ಇಟ್ಕೊಂಡಿದೀರಾ ರೀ" ಎಂದು ಅಮಾಯಕರಾದ ಹಿತೈಷಿಗಳು ಹೊಗಳುತ್ತಿದ್ದಾಗ ಒಳಗೊಳಗೇ ಹಿಗ್ಗಿ'ಗುಡ್ ಇಯರ್ ಬ್ಲಿಂಪ್' ಆದದ್ದೂ ಹೌದಲ್ಲ. (ಆ ಉಬ್ಬಿ ಕೊಬ್ಬಿದ್ದನ್ನು ಇಳಿಸಲೆಂದೇ ಮತ್ತೆ ಹೆಲ್ತ್ ಸ್ಥಾನಗಳಿಗೆ ಜೇನ್ ಫಾಂಡಾಗಳಿಗೆ ಶರಣಾಗಿ ಬಸ್ಕಿ ಹೊಡೆದದ್ದು!) ಆದರೆ ಈಗ ಟಿ.ವಿ. ಮುಂದೆ ತೆಪರಳಂತೆ ಕೂತಿರುವಾಗ ಇದ್ದಕ್ಕಿದ್ದಂತೆ ತಲೆಹೊಕ್ಕು ತಕರಾರು ಮಾಡುತ್ತಿರುವ 'ಇಲ್ಲಿ, ಈಗ ದೇವರೆಷ್ಟು ಬೇಕು ನಮಗೆ' ಎನ್ನುವ ಪ್ರಶ್ನೆಗೆ ಉತ್ತರ ಎಲ್ಲಿದೆ?</p>
		<p>ಇಲ್ಲಿ ಎಂದರೆ ಅಮೆರಿಕದಲ್ಲಿ, ಅಂಟಾರ್ಟಿಕದಲ್ಲಿ ಎಲ್ಲೋ ಅಂತೂ ಹುಟ್ಟೂರಿನಿಂದಾಚೆ. ಈಗ ಎಂದರೆ ಈ ಆಧುನಿಕ ಯುಗದಲ್ಲಿ; 'ದೇವರು' ನಮಗೆಷ್ಟು ಬೇಕು ಎಂದು ವಿಚಾರಿಸುವಾಗ ಮತ್ತೊಂದು ಸುಧಾರಿಸಿದ ಪ್ರಶ್ನೆ ಮೇಲೇಳುತ್ತದೆ- ದೇವರೆಂದರೆ ಏನು? ಚತುರ್ಭುಜನಾಗಿ ಶಂಖಚಕ್ರಗಧಾಪಾಣಿ ಎಂದೋ, ಲಿಂಗಸ್ವರೂಪಿ ಎಂದೋ, ಶಿಲುಬೆಗೇರಿದ ಕ್ರಿಸ್ತನೆಂದೋ, ರೂಪನಾಮಾವಳಿಗಳನ್ನು ಅಲ್ಲಗಳೆದ 'ಅಲ್ಲಾ' ಎಂದೋ, ಅಜ್ಟೆಕ್ ಜನರ ರಂಗುರಂಗಿನ ಟೆಸ್ಕಟ್ಲೀ ಪ್ಹೋಕ್ಹಾನೋ ಯಾರು?? ಹೆಣ್ಣೋ ಗಂಡೋ?</p>
		<p>ದೇವರೆಂದರೆ ಹೀಗೇಯೇ ಇದ್ದಾನೆಂದು ಕಂಡಿಲ್ಲ; ಕೇಳಿಗೊತ್ತು. ಕಾಣದ್ದನ್ನು ಕಲ್ಪಿಸಹೊರಟರೆ ಸಿಕ್ಕಸಿಕ್ಕಷ್ಟು ಕೈಕಾಲು, ಮೋರೆ ಮುಸುಡಿ ಅಂಟಿಸಿದ ಅತಿರೇಕಕ್ಕೆ ಹೋಗುವುದು ಆಶ್ಚರ್ಯವಲ್ಲ. ಆ ಅತಿರೇಕಕ್ಕೆ ಕ್ರಮೇಣ ಗುಣಭಾವ ಆರೋಪಿಸಿ ಹೆದರಿ ನಡೆದುಕೊಳ್ಳುವುದೂ ಸಹಜ. ಹೀಗಾಗಿ ತಪ್ಪಿಗೆ ಪ್ರಾಯಶ್ಚಿತ್ತ ವಿಧಿಸುವ ಶಕ್ತಿ ಅದೆಂದುಕೊಂಡ ಭಕ್ತಿಗಿಂತ ಭಯವೇ ಜಾಸ್ತಿಯಾಗಿ, ಅಂತಹ ಭಯವನ್ನು ಹದ್ದುಬಸ್ತಿನಲ್ಲಿಟ್ಟುಕೊಂಡು ನೆಮ್ಮದಿ ಕಾಣಲು ದೇವರ ಸೇವೆ, ದೇವಸ್ಥಾನ, ಸ್ತೋತ್ರ ಧ್ಯಾನ, ನಂಬಿಕೆ ಶ್ರದ್ಧೆ ಎಂದು ಹಲವು ರೀತಿಯಲ್ಲಿ ಜಾಣರು ಮಾರ್ಗ ಹುಡುಕಿಕೊಟ್ಟು ಕತೆಕಟ್ಟಿ ಹಾಡಿದ್ದಿರಬೇಕು. ಇದೆಲ್ಲದರ ಮಧ್ಯೆ ನಚಿಕೇತನಂತೆ ಆತ್ಮಸಾಕ್ಷಾತ್ಕಾರವಾಗಲೀ ಪ್ರಹ್ಲಾದನಂತೆ ಅನನ್ಯ ಶ್ರದ್ಧೆಯಾಗಲೀ, ಶಬರಿಯಂತೆ ಸರಳನಿಷ್ಠೆಯಾಗಲೀ ತಿಳಿಯದ ಪಾಮರರ ಪಾಡೇನು?_ (ಅರ್ಥಾತ್ ನನ್ನ ಗತಿ ಏನೂಂತ ಚಿಂತೆ)</p>
		<p>ಇದೇ ದೇವರು ಎಂದವರಿಲ್ಲ (ಹಾಗೆಂದೊಡನೆ ಅನಂತ ಮಹಿಮನಿಗೆ ಮಿತಿ ಹಾಕಿದಂತಾಯ್ತಲ!್ಲ) ಎಲ್ಲೆಲ್ಲೂ ಎಲ್ಲವೂ ದೇವರೇ ಎಂದರು ತಿಳಿದವರು. ಅಂತಹ ಮಹತ್ತನ್ನು ಕಲ್ಪಿಸಿಕೊಳ್ಳುವ ಶಕ್ತಿ ಇಲ್ಲದವರಿಗೆ 'ಇದು ಕೂಡ ದೇವರು' ಎಂದು ವಿಗ್ರಹವನ್ನೋ, ಚಿತ್ರಪಟವನ್ನೋ, ಏನೋ ಅಂತೂ ಮುಟ್ಟಬಹುದಾದ ಮನಸ್ಸಿಗೆ ತಟ್ಟಬಹುದಾದ ವಸ್ತು ವಿಶೇಷಗಳನ್ನು, ಸ್ಥಳ ಪ್ರಕಾರಗಳನ್ನು, ನದಿ, ಬೆಟ್ಟ ಇತ್ಯಾದಿ ನಿಸರ್ಗ ರಮ್ಯ ಸ್ಥಳಗಳಲ್ಲೂ, ದುರ್ಗಮ ಎನಿಸಬಹುದಾದ ಕ್ಷೇತ್ರಗಳಲ್ಲೂ ಸ್ಥಾಪಿಸಿ ಮನಸ್ಸು ಮಹತ್ತನ್ನು ಅರ್ಥಮಾಡಿಕೊಳ್ಳಲೆಂದು ಹಿಂದಿನವರು ಯತ್ನಿಸಿದ್ದಿರಬೇಕು. ಧ್ಯಾನ, ಹುಡುಕಾಟ ಮೊದಲು ತನ್ನೊಳಗೆ, ನಂತರ ಹೊರಗೆಂಬ ಪ್ರಕಾರವೇ ಹಲವು ಹೆಡೆಯಾಡಿಸಿ ನಾ ಹೆಚ್ಚು ನೀ ಕಡಿಮೆ ಎಂಬ ಪೈಪೋಟಿ ಬೆಳೆದು, ಸಂಘ ಸಂಸ್ಥೆಗಳ ಸ್ಥಾಪನೆಯಾಗಿ, ಗುರುಪೀಠ ಕಟ್ಟಿ ಅದರ ಹೆಸರಿನಲ್ಲಿ ಡೌಲು ದೊಡ್ಡಸ್ತಿಕೆಗಳ ದೌರ್ಜನ್ಯ ಬೆಳಸಿ ಯಾವುದನ್ನು ಅರಿಯಬೇಕಿತ್ತೋ ಅದನ್ನೇ ಮರೆತದ್ದು ಉಂಟಲ್ಲ! ಬೆಳೆಯುವ ಮನಸ್ಸಿನ ಮೇಲೆ ಇವೆಲ್ಲದರ ವಿಲಕ್ಷಣ ಪರಿಣಾಮವಾಗಿ ದಿವ್ಯತೆಯನ್ನು ನಮ್ಮ ನಮ್ಮ ಅಳತೆಯಲ್ಲಿ ಹಿಡಿಯಲಾಗದ ವೈಯಕ್ತಿಕ ಸೋಲಿನ ಅಪಮಾನ ಮುಚ್ಚಲು ಕ್ರಾಂತಿ ದಬ್ಬಾಳಿಕೆ ಎಂದು ಕೂಗಿದ್ದೂ ನಿಜವೇ. ಜಾತಿ, ನೀತಿ, ವ್ಯವಹಾರ, ಧರ್ಮ, ರಾಜಕೀಯವೆಂದು ಪ್ರಾರಬ್ಧ ಕಟ್ಟಿಕೊಂಡು ಕೊರಗಿ ಕುಗ್ಗಿ ಜಬ್ಬೆಯಾಗಿ ಮುಪ್ಪಡರಿ ಬರುವಾಗ 'ದೇವರ' ನೆನಪು! ಬದುಕಿನ ಸಮೃದ್ಧ ಹರವಿನಲಿ ಕಾಣಲಾಗದ ದೇವರನ್ನು ಸಾವೆಂಬ ಕಾಣದ ಕೊನೆಯಾಚೆ ನಮ್ಮ ಪಾಪ ಪುಣ್ಯ ತೂಗುವ ತಕ್ಕಡಿ ಕೊಟ್ಟು ಕೂರಿಸಿ ನಮ್ಮ ಸಣ್ಣತನಕ್ಕಿ ಸಾಕ್ಷಿ ನಿರ್ಮಿಸಿ ಆಯಿತು.</p>
		<p>ಈಗ ಉಳಿದಿರುವ ಪ್ರಶ್ನೆ ಈ ಅಮೆರಿಕದಲ್ಲಿ, ನಮ್ಮ 'ಡೀಲಕ್ಸ್ ಊಮಹೇ' ಬದುಕಿನ ಅತ್ಯಾಧುನಿಕ ಕೃತಕ ಸ್ವರ್ಗದಲ್ಲಿ ಆ ದೇವರು ಎಷ್ಟು ಬೇಕಾಗಿದೆ ಎನ್ನುವುದು ಸಾಧು ಎನಿಸದು. ಎಷ್ಟು ಎಂಬುವುದು ಧರ್ಮಜಾಡ್ಯದ ಪರಿಣಾಮ ಸೂಚಿಸುತ್ತಲ್ಲದೆ ಆತ್ಮಜ್ಞಾನದ ಪ್ರಮಾಣವನ್ನಂತೂ ಅಲ್ಲ. ಇನ್ನು ಉಳಿದಿರುವ ಸಮಸ್ಯೆ ದೇವರು ಬೇಕೇ ಎನ್ನುವುದಷ್ಟೆ; ನಮಗೆ ಬಹುಶಃ ಇಲ್ಲಿ ಬೇಕಿರುವುವುದು ದೇವರಿರಲಾರದು, ಕೇವಲ ಮನೋನೆಮ್ಮದಿ ತರಬಹುದಾದ, ಹಿಂದಿನ ಸಂಸ್ಕಾರ ಬಲದ ನೆನಪಾದ, ಸುಖ ಸಮೃದ್ಧಿಯ ಸಂಪ್ರದಾಯ ವಿಶೇಷಗಳಷ್ಟೇ! ಅವಕ್ಕೆ ಪೂರಕವಾಗಿ ಗಣೇಶ ಚೌತಿ, ರಾಮನವಮಿ, ಸತ್ಯನಾರಾಯಣ ವ್ರತ, ಲಕ್ಷ್ಮೀಪೂಜೆ, ದುರ್ಗಾಹೋಮವೇ ಮೊದಲಾಗಿ ಮುನ್ನೂರ ಅರವತ್ತೈದು ನೋಂಪಿವ್ರತಗಳೂ ಇವೆಯಲ್ಲ! ದೀಪ ಬೆಳಗಿ ಗಂಟೆ ಹೊಡೆದು ಮಂತ್ರ ಹೇಳಿ ಮೂಗು ಹಿಡಿದು ಭಜನೆ ಮಾಡಿ ಕೋಲಾಹಲ ನಡೆಸುವುದಷ್ಟೇ ದೇವರಾದಲ್ಲಿ ನಮಗೆ ಸಾಕು ಬೇಕೆನ್ನುವಷ್ಟಿದೆ. ಆದರೆ ಆತ್ಮಚಿಂತನೆ, ಸತ್ಯಶೋಧನೆ, ಅದಕ್ಕೆ ಬೇಕಿರುವ ಸಾಧನೆಗಳಿಂದ ಪುರುಷಾರ್ಥಗಳಿಗೂ ಮೀರಿ ಇರುವುದು ಏನೋ ಇದೆ ಎಂಬ ನಂಬಿಕೆ, ನಿಷ್ಠೆ, ಶ್ರದ್ಧಾಭಕ್ತಿ ಮೂಡಿ ಆತ್ಮ ಸಾಕ್ಷಾತ್ಕಾರಕ್ಕೆ ಬಯಸುವ ಗಟ್ಟಿ ಹಸಿವು ಹುಟ್ಟಿದ್ದಾದರೆ ಮಾತ್ರ ನಮಗೆ ಇಲ್ಲಿ ದೇವರು ಸದಾ ಸರ್ವಕಾಲದಲ್ಲೂ ಬೇಕು; ಅಷ್ಟಿಷ್ಟೆಂಬ ಅಳತೆ ಪ್ರಮಾಣದಲ್ಲಲ್ಲ. ಅಖಂಡವಾಗಿ ಮಹತೋ ಮಹೀಯವಾಗಿ. ಪೂಜೆ ಅರ್ಚನೆಗಳಿಂದ ತೃಪ್ತಗೊಳ್ಳುವ ಐಹಿಕ ಲಾಭಲೋಭಗಳಿಂದಾಚೆಗೂ ನಾವು ಬೆಳೆಯಬಹುದೆಂಬ ಅತೀತ ಪ್ರಜ್ಞೆ ಉಳಿಸಿಕೊಳ್ಳಲು ದೇವರು ಬೇಕು.</p>
		<p class="quote-author">
			_ಲಲಿತಾ ಕುಪ್ಪಸ್ವಾಮಿ<br />(ಲಾಸ್ ಏಂಜಲೀಸ್, ಕ್ಯಾಲಿಫೋರ್ನಿಯಾ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ನಾನು ಭಾರತಕ್ಕೆ ಮೊನ್ನೆ ಹೋಗಿ ಬಂದೆ...</h1>
		<p><em>ನೋಟ ಅದೇ ಆದರೂ ದೃಷ್ಟಿ ಬೇರೆ, ಅನಿಸಿಕೆಗಳು ಬೇರೆ ಬೇರೆ.</em></p>
		<p>ಪ್ರೀತಿಯ ಅತ್ತೆಗೆ,</p>
		<p>ಸಪ್ತ ಸಮುದ್ರಗಳ ದಾಟಿ ತಾಯಿನಾಡಿಗೆ ಬಂದ ಮೇಲೆ ಪರದೇಶದ ನೆನಪಾಗುವುದಿಲ್ಲವೆಂದು ನೀವೆಣಿಸುತ್ತಿರಬಹುದು. ಆದರೆ ಪರದೇಶವಾಸಿ ಪರಮಾಪ್ತರು ನೀವೆಲ್ಲ ಇರುವಾಗ ನಮಗೆ ನಿಮ್ಮೆಲ್ಲರ ನೆನಪಾಗದೇ ಇರುತ್ತದೆಯೇ? ನೋಟ ಅದೇ ಆದರೂ ದೃಷ್ಟಿ ಬೇರೆ, ಅನಿಸಿಕೆಗಳು ಬೇರೆ ಬೇರೆ. ಇವು ನಮ್ಮವು ಎಂಬ ಹೆಮ್ಮೆಯೂ ಹೌದು. ಹೀಗೆ ಏಕೆ ಎಂಬ ಪ್ರಶ್ನೆಗಳೂ ಜೊತೆ ಜೊತೆಗೇ ಬರದಿರವು. ಈ ವರ್ಷದ ಟ್ರಿಪ್ಪಿನಲ್ಲಿ ಎಂದಿಗಿಂತ ವಿಶೇಷವೆಂದರೆ ಮನೆಯಲ್ಲಿ ಕಾಲ ಕಳೆಯುವುದಲ್ಲದೇ ಭಾರತದ ದೃಷ್ಟಿ ಸೌಂದರ್ಯದ ಸ್ವಾದ ಸವಿಯುತ್ತ ಸುಂದರವಾದ ಪುರಾತನ ಗುಡಿ-ಗೋಪುರಗಳನ್ನು, ಪ್ರಸಿದ್ಧ ದೇವಾಲಯಗಳನ್ನು ನೋಡಿದೆವು. ಕಲೆಯ ನೆಲೆಬೀಡಾದ ಹೊಯ್ಸಳ ಮಹಾರಾಜರ ಕಲಾಪೋಷಣೆಯ ಕುರುಹು. ತಲೆತಲಾಂತರಕ್ಕೂ ಅಳಿಯದ ಕಲಾದೇವಿಯ ಕೊಡುಗೆ ಬೇಲೂರು, ಹಳೇಬೀಡಿನ ಶಿಲ್ಪಕಲೆ ನೋಡಿ ಮನದಣಿದು ಆನಂದಿಸಿದೆವು. ಶಕ್ತಿಯ ಸಾಗರವಾದ ಆನೆಗಳ ಹಿಂಡು ತಳದಲ್ಲಿ, ವೇಗಕ್ಕೆ ಹೆಸರಾದ ಕುದುರೆಗಳ ಸಾಲು. ಅದರ ಮೇಲೆ ರಾಮಾಯಣ ಮಹಾಭಾರತದ ಪುರಾಣ, ಪುಣ್ಯಕಥೆಗಳ ಆದರ್ಶವನ್ನು ಹೇಳುವ ಕೆತ್ತನೆ ಅದಾಗಿ, ಅದೆಲ್ಲದಕ್ಕೂ ಮೇಲೆ ಕಾಮ ಕಲೆಯ ವಿವಿಧ ಭಂಗಿಗಳು. ದೇವಾಲಯದ ಹೊರಾಂಗಣದಲ್ಲಿ ಇದೇಕೆ ಎಂದು ಕೆಲವರಿಗೆ ಸಮಸ್ಯೆ. ಅದನ್ನು ನೋಡಿದರೂ ಮನಸ್ಸು ಚಂಚಲವಾಗದೇ ದೇವಾಲಯಕ್ಕೆ ಪ್ರವೇಶ ಮಾಡಲೆಂದೋ ಅಥವಾ ಅದು ಎಲ್ಲ ಕಲೆ, ಎಲ್ಲ ಸುಖಗಳಲ್ಲಿ ಒಂದು ಎನ್ನುವ ಸೂಚನೆಯೋ ಅಥವಾ ಕಟ್ಟಿಸಿದ ರಾಜರುಗಳ ರಸಿಕತೆಯೋ! ಹೆಸರುವಾಸಿಗಳಾದ ಬೇಲೂರು ಶಿಲಾಬಾಲಿಕೆಯರು ಆಗಿನ ಕಾಲದಲ್ಲಿಯೇ ಈಗಿನ ಹೊಸ ಮಾದರಿಯ ಕೇಶ ಶೃಂಗಾರ, ಆಭರಣ, ವಸ್ತ್ರಾಲಂಕಾರ ಮಾಡುತ್ತಿದ್ದರೆಂದು ಹೇಳುತ್ತಿವೆ. ಶಿಲ್ಪಿಯ ಕಲ್ಪನೆಯ ಶೃಂಗಾರ ರಸ ಕಲ್ಲಿನಲ್ಲಿ ಹಿಗ್ಗಿ ಹರಿಯುತ್ತಿದೆ.</p>
		<p>ಪುರಾತನ ಕಲೆಯ ಸ್ವಾದ ಸವಿದು ಒಂದು ಗುಂಗಿನಲ್ಲಿ ಇರುವಾಗಲೇ ನವಯುಗದ ನವ ವಿಜ್ಞಾನದ ಬಾಹ್ಯಾಕಾಶ ನಿಯಂತ್ರಣ ಕೇಂದ್ರ ನೋಡಿ ಆಶ್ಚರ್ಯಪಟ್ಟೆವು. ಪ್ರವಾಸಿಗರಿಗೆ ಎಂದು ಹಾಸನದಲ್ಲಿ ಕಟ್ಟಿಸಿದ ಅತಿ ಸ್ವಚ್ಛವಾದ ಹೋಟೆಲಿನಲ್ಲಿ ಊಟಮಾಡಿ, ಸುಖವಾಗಿ ನಿದ್ದೆ ಮಾಡಿ ಮರುದಿನ ತಿರುಪತಿಗೆ ಪ್ರಯಾಣ ಬೆಳೆಸಿದೆವು.</p>
		<p>ತಿರುಪತಿ ಭಾರತದ ಉಳಿದ ಹಲವಾರು ಊರುಗಳಿದ್ದರೂ ತಿರುಮಲ ಗುಡ್ಡಕ್ಕೆ ಹದಿನೇಳು ಕಿ.ಮೀ. ಅಂಕುಡೊಂಕಾದ ಮಾರ್ಗದಲ್ಲಿ ಕಾರು ಸಾವಕಾಶ ಚಲಿಸಿ ಬೆಟ್ಟ ಹತ್ತಿದಾಗ ಅತಿ ಆಶ್ಚರ್ಯಕರವಾದ ಸುಂದರ ಗುಡ್ಡ ನೋಡಿ ಆನಂದವಾಯಿತು. ಅಷ್ಟು ಎತ್ತರದ ಮೇಲೆ ಅಂಥ ದೊಡ್ಡ ಊರಿದೆ ಎಂದೇ ಊಹಿಸಿರಲಿಲ್ಲ. ತಲುಪುವಾಗಲೇ ಕತ್ತಲೆಯಾದ ಕಾರಣ ಊಟಕ್ಕೆ ಹೆಸರಾದ ಉಡುಪಿ ಹೋಟೆಲಿನಲ್ಲಿ ಊಟ ಮಾಡುವಾಗಲೇ ರಾತ್ರಿಯಾಯಿತು. ಧೂಳಿನ ಹಾಸಿಗೆಯಲ್ಲಿ ಮಲಗಿ ಮರುದಿನ ಸ್ನಾನ ಮಾಡುವಾಗ ಎಂದಿಗಿಂತಲೂ ಹೆಚ್ಚು ಶುಭ್ರವಾದಂತೆ ನೆಮ್ಮದಿಯಾಯಿತು. ಧರ್ಮದರ್ಶನಕ್ಕೆ ಸಾಲು ನೋಡಿಯೇ ಹೆದರಿ, ತಲಾ ೨೫ ರೂ. ಕೊಟ್ಟು ಒಂದು ಗಂಟೆ ಸಾಲಿನಲ್ಲಿ ನಿಂತು, ಎಷ್ಟೋ ದಿನಗಳಿಂದ ತಿಮ್ಮಪ್ಪನನ್ನು ನೋಡಬೇಕೆಂದು ಎಣಿಸುತ್ತಿದ್ದ ನಮಗೆ ಒಂದು ಸೆಕೆಂಡಿನದಾದರೂ ದರುಶನ ಸಿಕ್ಕಿತಲ್ಲಾ ಎಂದು ಕೈಮುಗಿದು ಪ್ರಸಾದ ಪಡೆದು ಹಿಂದೆ ಬಂದೆವು. ನಂತರ ಇನ್ನೂ ನೋಡಬೇಕಾದ ಸ್ಥಳ, ತೀರ್ಥಗಳನ್ನು ನೋಡಲು ಊರಿನಲ್ಲಿ ಅಪರಿಚಿತರಾದ ನಮಗೆ ಮಾರ್ಗದರ್ಶನ ನೀಡಲು ಒಬ್ಬನನ್ನು ಹಣ ಕೊಟ್ಟು ಕಾರಿನಲ್ಲಿ ಕೂಡಿಸಿಕೊಂಡೆವು. ಅವನ ಹೇಳಿಕೆ ಪ್ರಕಾರ ಅವನು ಜುಡಿಷಿಯಲ್ ಗೈಡ್. ಅವನಿಗೆ ಕನ್ನಡ ಸರಿಯಾಗಿ ಬರುವುದಿಲ್ಲ. ಇಂಗ್ಲಿಷ್ ತಿಳಿಯುವುದಿಲ್ಲ. ಹಿಂದಿ ಗೊತ್ತಿಲ್ಲ. ವಿಷಯವಂತೂ ಏನೂ ಗೊತ್ತಿಲ್ಲ! ನಮಗೆ ಬರುವ ತೆಲುಗು ಎಷ್ಟೆಂದು ನಿಮಗೇ ಗೊತ್ತಲ್ಲ. 'ಎಲ್ಲ ಗೊತ್ತಿದೆ' ಎಂದು ಮೋಸಮಾಡಿದ ಮಾರ್ಗದರ್ಶಕನಿಗೇ ಮಾರ್ಗದರ್ಶನವಿತ್ತು ಹಿಂದೆ ಬಂದೆವು. ಭಾವನಿಗಂತೂ ಕೊಟ್ಟ ಹಣಕ್ಕೆ ತಕ್ಕ ಪ್ರತಿಫಲ ಸಿಗಲಿಲ್ಲವೆಂದು ಬೇಸರವಾಗಿತ್ತು. ಏನು ಮಾಡುವುದು? ಕೊಟ್ಟವನು ಕೋಡಂಗಿಯಾಗಿದ್ದ. ಮಧ್ಯಾಹ್ನ ಹೊಟ್ಟೆ ಹಸಿದ ವೇಳೆಯಲ್ಲಿ ಕೂಡ ತಿರುಮಲ ಗುಡ್ಡ ಇಳಿಯುವ ದೃಶ್ಯ ಸುಂದರಾವಾಗಿ ಕಂಡಿತ್ತು. ಗುಡ್ಡ ಇಳಿದು ಗೋವಿಂದರಾಯ ಪಟ್ಟಣದಲ್ಲಿ 'ಭೀಮನ ಊಟ' ಮೃಷ್ಟಾನ್ನ ಭೋಜನವಾಯಿತು. ಪದ್ಮಾವತಿ ಮದುವೆಗೆ ತೆಗೆದುಕೊಂಡ ಕುಬೇರನ ಸಾಲ ತೀರಿಸಲು ಹಣ ಅಳೆದೂ ಅಳೆದೂ ಸುಸ್ತಾಗಿ ಮಲಗಿದ ತಿಮ್ಮಪ್ಪನ ಅಣ್ಣ ಗೋವಿಂದರಾಜುಲುವನ್ನು ನೋಡಿದಾಗ ಹೊಟ್ಟೆ ತುಂಬಿ ಸುಸ್ತಾದವರಿಗೆ ಎಲ್ಲಿಯಾದರೂ ಮಲಗುವ ಎಂದು ಅನಿಸದೇ ಇರಲಿಲ್ಲ. ಆದರೆ ಸಮಯದ, ಜಾಗದ ಅಭಾವ ಇರುವ ಕಾರಣ ಪ್ರಯಾಣ ಮುಂದುವರಿಸಬೇಕಾಯಿತು.</p>
		<p>ಮುಚ್ಚಂಜೆ ಹೊತ್ತಿಗೆ ಬೆಂಗಳೂರು ತಲುಪಿದಾಗ ಪ್ರವಾಸ ಮಾಡಿದ ಆಯಾಸವಿದ್ದರೂ 'ಚಿನ್ನದಂಥ ಮಗ' ಸಿನಿಮಾವನ್ನು ನೋಡಲು ಎಲ್ಲರಿಗೂ ಮನಸ್ಸಾಯಿತು. ದುಡ್ಡು ಕೊಟ್ಟ ಉರಿಗೆ ಕಣ್ಣು ಉರಿ ಮಾಡಿಕೊಂಡು ಬಂದು ಮಲಗಿದಾಗ ಸೊಳ್ಳೆಗಳ ಕಾಟವೂ ಸಂಗೀತವಾಗಿ ನಿದ್ರೆ ಬಂದಿತು.</p>
		<p>ಮರುದಿನ ಕರ್ನಾಟಕದ ರಾಜಧಾನಿ ನನ್ನ ಮೆಚ್ಚಿನ ನಗರ ಬೆಂಗಳೂರನ್ನು ನೋಡಲು ಹೋದೆವು. ವಿಶ್ವೇಶ್ವರಯ್ಯನವರ ಆಲೋಚನೆ ಮೇರೆಗೆ ಕೆ. ಹನುಮಂತಯ್ಯ ಅವರು ಕಟ್ಟಿಸಿದ ವಿಧಾನಸೌಧ ಭವ್ಯಕಟ್ಟಡ ಅದ್ಭುತವಾಗಿ ಕಂಡಿತು. ರಣಬಿಸಿಲಿನಲ್ಲಿಯೂ ಲಾಲ್‍ಬಾಗ್ ತಂಪಾಗಿತ್ತು. ಅಲ್ಲಿಯ ಹೊಸ ಆಕರ್ಷಣೆ ಹೂವಿನ ಗಡಿಯಾರ. ಬಿಸಿಲಿನಲ್ಲಿ ಹಸಿ ಸೌತೆಕಾಯಿ ತಿಂದು ಹೊಟ್ಟೆ ತಂಪು ಮಾಡಿಕೊಂಡೆವು. ಶಿಸ್ತಿನಿಂದ ವಾಹನ ಚಲಿಸಲೆಂದೇ ಮಾಡಿಟ್ಟ ರಸ್ತೆಗಳಲ್ಲಿ ಒಮ್ಮೊಮ್ಮೆಯಾದರೂ ಶಿಸ್ತನ್ನು ಅನುಸರಿಸಿ ವಾಹನ ಚಲಿಸುವುದನ್ನು ಬೆಂಗಳೂರಿನಲ್ಲಾದರೂ ಕಂಡೆನಲ್ಲಾ ಎಂದು ತೃಪ್ತಿಯಾಯಿತು. ಪರದೇಶದಿಂದ ಬಂದವರಿಗೆಂದೋ ಅಥವಾ ಈ ಊರಿನವರನ್ನು 'ಪರದೇಶಿ'ಗಳನ್ನಾಗಿ ಮಾಡಲಿಕ್ಕೆಂದೋ ಇರುವ ಒಂದಕ್ಕೆ ಒಂಬತ್ತು ಹಣವಿರುವ ಕುಶಲ ಕೈಗರಿಕಾ ಕೇಂದ್ರ 'ಕಾವೇರಿ'ಗೆ ಭೇಟಿಕೊಟ್ಟು ಕಾವುಏರಿ ಹಿಂದೆ ಬಂದೆವು. ರೇಷ್ಮೆಗೆ ಹೆಸರಾದ ಮೈಸೂರು ಸಿಲ್ಕಿನ ಕೇಂದ್ರವಾದ ಬೆಂಗಳೂರಿನಲ್ಲಿ ಸುಂದರ ಸಿಲ್ಕ್ ಬಟ್ಟೆ ಖರೀದಿ ಮಾಡಿದೆವು. ರಾತ್ರಿ ಯೂನಿಟಿ ಬಿಲ್ಡಿಂಗಿನ ಟಾಪ್ ಕೆಫೆಯಲ್ಲಿ ಕುಳಿತು ಮಾವಿನ ಹಣ್ಣಿನ ರಸ ಕುಡಿಯುವಾಗ ನಾವು ಬೆಂಗಳೂರಿನಲ್ಲಿ ಇದ್ದೇವೋ ಅಲ್ಲ ಸ್ಯಾನ್‍ಫ್ರಾನ್ಸಿಸ್ಕೋದ ಹೈಯಟ್ ರೀಜನ್ಸಿಯಲ್ಲಿ ತಿರುಗುವ ರೆಷ್ಟೋರೆಂಟಿನಲ್ಲಿ ಕುಳಿತು ಮಾರ್ಗರೀಟಾ ಕುಡಿಯುತ್ತಿದ್ದೇವೋ ಎಂದು ಗೊತ್ತಾಗುತ್ತಿರಲಿಲ್ಲ. ಬೆಂಗಳೂರಿನ ರಾತ್ರಿಯ ದೃಶ್ಯ ತುಂಬಾ ಸುಂದರವಾಗಿ ಕಾಣುತ್ತಿತ್ತು. ಮರುದಿನ ಕೆಲವಾರು ದಿನಗಳಿಂದ ನೋಡದ ಬಂಧು-ಮಿತ್ರರನ್ನು ನೋಡಿ ಬಂದೆವು. ಅದರಲ್ಲಿಯೂ ವಿಶೇಷವಾಗಿ ನಮ್ಮವರೇ ಆದ ಮಾನ್ಯ ಮುಖ್ಯಮಂತ್ರಿ ಹೆಗಡೆಯವರು ತಮ್ಮ ಸ್ವಲ್ಪ ವೇಳೆಯನ್ನು ನಮ್ಮ ಜೊತೆ ಕಳೆದದ್ದು ಹೆಮ್ಮೆಯ ವಿಷಯ. ಹಾಗೆಯೇ ಶ್ರೀ ಎನ್.ಕೆ. ಭಟ್ಟರ ಭಾರತದಲ್ಲಿಯೇ ನಂಬರ್ ಒನ್ ಎನ್ನಬಹುದಾದ ಇಂಡೋ-ಅಮೆರಿಕನ್ ಹೈಬ್ರಿಡ್ ಫಾರ್ಮ್ ನೋಡಿ ಬಹಳ ಆನಂದಪಟ್ಟೆವು. ಸೀತಕ್ಕನ ಚೈನೀಸ್ ಅಡುಗೆ, ಆತ್ಮೀಯ ಆದರಾತಿಥ್ಯ ಹೋದವರಿಗೆಲ್ಲ ಹೊಟ್ಟೆಗೂ ಮನಸ್ಸಿಗೂ ತಂಪನ್ನು ನೀಡಿತು. ಮುಂದೆ ಮೈಸೂರಿಗೆ ಹೋಗುವ ಮನಸ್ಸಿದ್ದರೂ ಮಕ್ಕಳನ್ನು ಬಿಟ್ಟುಹೋಗಿ ಒಂದು ವಾರವೇ ಆಗಿರುವ ಕಾರಣ ಬೇಗನೆ ಮನೆಗೆ ತಲುಪಿದೆವು.</p>
		<p>ಕೆಲವು ದಿನ ಕಳೆದು ಊರಿಗೆ ಹೋಗಿ ಅಲ್ಲಿಂದ ಪುಣ್ಯಕ್ಷೇತ್ರ ನೇತ್ರಾವತಿ ತೀರದಲ್ಲಿರುವ ಶ್ರೀ ಧರ್ಮಸ್ಥಳ ಮಂಜುನಾಥನ ದರ್ಶನ ಪಡೆದು ಮೃಷ್ಟಾನ್ನ ಭೋಜನ ಊಟಮಾಡಿ ತೃಪ್ತರಾಗಿ ಬಂದೆವು.</p>
		<p>ಇತಿ, ನಿಮ್ಮ ಪ್ರೀತಿಯ ಸೊಸೆ,</p>
		<p class="quote-author">
			_ಕುಸುಮಾ ಭಟ್<br />(ಪ್ಲೆಸೆಂಟ್ ಹಿಲ್, ಕ್ಯಾಲಿಫೋರ್ನಿಯಾ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಕನ್ನಡಕ್ಕೆ ಕಂಪ್ಯೂಟರ್</h1>
		<p><em>ಲಭ್ಯವಿರುವ ಸಾಮಗ್ರಿಗಳನ್ನೇ ಉಪಯೋಗಿಸಿ, ಮನೆಯಲ್ಲಿ ಮನರಂಜನೆಗೋಸ್ಕರವಾಗಿಯಾದರೂ ಸರಿ ಕನ್ನಡ ಅಕ್ಷರಗಳನ್ನು ಮುದ್ರಿಸಬಲ್ಲ ವಿಧಾನವನ್ನು ನಿರ್ಮಿಸಬಹುದೇ?</em></p>
		<p>ಕನ್ನಡಕ್ಕೊಂದು ಪದ ಸಂಸ್ಕಾರಕ (Word processor) ನಿರ್ಮಿಸಬಹುದೇ?</p>
		<p>ಕಂಪ್ಯೂಟರ್ ಬಳಸಿ, ಗ್ರಾಫಿಕ್ ಸಾಮಥ್ರ್ಯವಿರುವ ಯಾವುದಾದರೂ ಭಾಷೆಯನ್ನುಪಯೋಗಿಸಿ ಕನ್ನಡ ಅಕ್ಷರಗಳನ್ನು ಹೊರಡಿಸುವುದು ಸಾಧ್ಯ.</p>
		<p>ತಾತ್ವಿಕವಾಗಿ ಹೇಳುವುದಾದರೆ ಯಾವ ಭಾಷೆಗೆ ಬೇಕಾದರೂ ಪದ ಸಂಸ್ಕಾರವನ್ನು ನಿರ್ಮಿಸಬಹುದು. ಇದಕ್ಕೆ ಏನೇನು ಸಲಕರಣೆ ಬೇಕೆಂಬುದನ್ನು ವಿವೇಚಿಸೋಣ. ಕನ್ನಡ ಭಾಷೆಯನ್ನೇ ಸಂಸ್ಕರಿಸಬಲ್ಲ ಕಂಪ್ಯೂಟರ್ ಇದ್ದರೆ ಎಲ್ಲವೂ ಚೆನ್ನ. ಕನ್ನಡ ವರ್ಣಮಾಲೆ ಇರುವ ಕೀಬೋರ್ಡ್ ಇರುತ್ತದೆ. ನೀವು ಕನ್ನಡದಲ್ಲಿಯೇ ಟೈಪ್ ಮಾಡುತ್ತೀರಿ. ಎಲ್ಲವೂ ಸುಸೂತ್ರ. ನನಗೆ ತಿಳಿದ ಮಟ್ಟಿಗೆ ಇಂಥ ಕಂಪ್ಯೂಟರ್ ಈ ಭೂಮಿಯ ಮೇಲಿಲ್ಲ. ಇದನ್ನು ತಯಾರಿಸುವುದು ಅವಶ್ಯಕವೇನಲ್ಲ.</p>
		<p>ನಮ್ಮಂಥವರು ಏನು ಮಾಡಲು ಸಾಧ್ಯ? ಲಭ್ಯವಿರುವ ಸಾಮಗ್ರಿಗಳನ್ನೇ ಉಪಯೋಗಿಸಿ, ಎಂಥ ಕರಡು ಯಂತ್ರವಾದರೂ ಸರಿ ಕನ್ನಡ ಅಕ್ಷರಗಳನ್ನು ಮುದ್ರಿಸಬಲ್ಲ ವಿಧಾನವನ್ನು ನಿರ್ಮಿಸಬಹುದೇ? ಈ ಪ್ರಶ್ನೆಗಳಿಗೆ ಉತ್ತರವಾಗಿ ಕಂಪ್ಯೂಟರ್ ಪ್ರೋಗ್ರಾಂ ಒಂದನ್ನು ಬರೆದಿದ್ದೇನೆ. ಎಲ್ಲಾ ಪ್ರೋಗ್ರಾಂಗಳಿಗೂ ಒಂದೊಂದು ಆಕರ್ಷಕ ಹೆಸರಿಟ್ಟಿರುತ್ತಾರೆ. ಅಂತೆಯೇ ನಮ್ಮದರ ಹೆಸರು 'ಕಂಪ್ಯೂಟರ್ ಕನ್ನಡ' ಅಥವಾ 'ಕಂಕ' (KANKA). ಈ ಲೇಖನದಲ್ಲಿ ಕಂಕದ ಬಗ್ಗೆ ಸಂಕ್ಷಿಪ್ತ ವಿವರಣೆಯನ್ನು ಕೊಡಬಯಸುತ್ತೇನೆ. ಅಲ್ಲಲ್ಲಿ ಇಂಗ್ಲಿಷ್ ಪದ ಬಳಕೆಗೆ ಕ್ಷಮೆ ಇರಲಿ ಮತ್ತು ವಸ್ತು ತುಂಬಾ ತಾಂತ್ರಿಕ (Technical) ಎನ್ನಿಸಿದರೆ ಅದಕ್ಕೂ ಕ್ಷಮೆ ಇರಲಿ.</p>
		<section class="level2 numbered" role="doc-chapter" id="id--">
			<h2 class="level2-title" epub:type="title">ಕಂಕ-ಪದ ಸಂಸ್ಕಾರ</h2>
			<p>ಅಮೆರಿಕದಲ್ಲಿ ಮತ್ತು ಕೆಲವಾರು ಪಶ್ಚಿಮ ದೇಶಗಳಲ್ಲಿರುವ ಅನೇಕ ಕನ್ನಡಿಗರು ಮಕ್ಕಳ ಮನರಂಜನೆಗೋಸ್ಕರವಾಗಿಯಾದರೂ ಮನೆಯಲ್ಲಿ ಮೈಕ್ರೋ ಕಂಪ್ಯೂಟರ್ ಇಟ್ಟುಕೊಂಡಿರುತ್ತಾರೆ. ನಾವು ನಿರ್ಮಿಸಲಿರುವ ಕಂಕವನ್ನು ಮೈಕ್ರೋಗಳ ಮೇಲೆ ನಡೆಯುವ ಹಾಗೆ ಮಾಡಿದರೆ ಹೆಚ್ಚು ಜನಕ್ಕೆ ಉಪಯೋಗವಾದೀತು. ಆದ್ದರಿಂದ ಮೈಕ್ರೋಗಳನ್ನೇ ಉಪಯೋಗಿಸುವುದೆಂದು ನಿರ್ಧಾರವಾಯಿತು.</p>
			<p>ಯಾವುದೇ ಕಂಪ್ಯೂಟರ್ ಪ್ರೋಗ್ರಾಂ ಕೆಲವಾರು ಗ್ರಾಸ (Input)ಗಳನ್ನು ತೆಗೆದುಕೊಂಡು ಕೆಲವು ಹೊರ ಕೊಡುಗೆ (Output)ಗಳನ್ನು ನೀಡುತ್ತದೆಂದು ಕಂಪ್ಯೂಟರ್ ವಿಜ್ಞಾನದಲ್ಲಿ ಸರ್ವ ವಿದಿತವಾದ ವಿಷಯ. ನಮ್ಮ ಕಂಕಕ್ಕೆ ಏನನ್ನು ಗ್ರಾಸವಾಗಿ ಕೊಡಬೇಕು? ಈಗಿರುವ ಕೀಬೋರ್ಡ್‍ಗಳನ್ನೇ ಉಪಯೋಗಿಸಬೇಕಾದರೆ ಇಂಗ್ಲಿಷ್ ಪದಗಳೇ ಗ್ರಾಸವಾಗಬೇಕೆಂಬುದು ವಿದಿತವಾಗುತ್ತದೆ. ನಮ್ಮಲ್ಲಿ ಎಲ್ಲರಿಗೂ ಇಂಗ್ಲಿಷ್ ಭಾಷೆಯ ಪರಿಚಯವಿರುವುದು ಸಮಾಧಾನದ ವಿಷಯ.</p>
			<p>ನಾವು ನಿರ್ಮಿಸಲಿರುವ ಕಂಕ ಹೀಗೆ ಕೆಲಸ ಮಾಡುವುದೆಂದು ಊಹಿಸೋಣ:</p>
			<table>
				<tr>
					<td>ಗ್ರಾಸ</td><td>A</td><td>AA</td><td>I</td>
				</tr>
				<tr>
					<td>ಹೊರಕೊಡುಗೆ </td><td>ಅ</td><td>ಆ</td><td>ಇ</td>
				</tr>
			</table>
			<p>ಕಂಕ ಪ್ರೋಗ್ರಾಂ ಅನ್ನು ಯಾವ ಕಂಪ್ಯೂಟರ್ ಭಾಷೆಯಲ್ಲಿ ಬರೆಯಬೇಕು ಎಂಬುದು ಸಂಶೊಧನೆಯ ವಿಷಯ. ಉಪಯೋಗದ ಸುಲಭತೆಗಾಗಿ ನಾವು ಇಲ್ಲಿ LOGO ಎಂಬ ಭಾಷೆಯನ್ನು ಉಪಯೋಗಿಸೋಣ.</p>
		</section>
		<section class="level2 numbered" role="doc-chapter" id="id--">
			<h2 class="level2-title" epub:type="title">LOGO - ಕಂಪ್ಯೂಟರ್ ಭಾಷೆ</h2>
			<p>ಅಮೆರಿಕದಲ್ಲಿ ಇತ್ತೀಚೆಗೆ ಕಂಪ್ಯೂಟರ್‍ಗಳ ಬಳಕೆ ಜೀವನದ ಎಲ್ಲ ಅಂಗಗಳಿಗೂ ಹಬ್ಬಿದೆಯೆಂದರೆ ಉತ್ಪ್ರೇಕ್ಷೆಯಾಗಲಾರದು. ಕಾಲೇಜು, ಯೂನಿವರ್ಸಿಟಿಗಳಲ್ಲಿ ಕಂಪ್ಯೂಟರ್ ವಿಜ್ಞಾನವನ್ನು ಕಲಿಸುತ್ತಾರೆ. ಇದಲ್ಲದೆ ಶಾಲೆಗಳಲ್ಲಿಯೂ ಮಕ್ಕಳಿಗೆ ಕಂಪ್ಯೂಟರ್ ಪ್ರೋಗ್ರಾಮಿಂಗ್ ಹೇಳಿಕೊಡುತ್ತಾರೆ. ಮಕ್ಕಳಿಗೂ ಅರ್ಥವಾಗುವಂಥ ಅತಿ ಸುಲಭ ಕಂಪ್ಯುಟರ್ ಭಾಷೆಯಲ್ಲಿ LOGO ಒಂದು. LOGO ಭಾಷೆಯ ಸಂಪೂರ್ಣ ವಿವೇಚನೆ ಇಲ್ಲಿ ಅನಗತ್ಯ. ನಮಗೆ ಬೇಕಾದ ಕೆಲವು ಭಾಗಗಳನ್ನು ಮಾತ್ರ ಪರಿಚಯಿಸಿಕೊಳ್ಳೋಣ</p>
			<p>LOGO ಭಾಷೆಯಲ್ಲಿ ಗ್ರಾಫಿಕ್ಸ್ ಭಾಗವೊಂದಿದೆ. ಅದನ್ನು ಉಪಯೋಗಿಸುವಾಗ ಕಂಪ್ಯೂಟರ್ ತೆರೆಯನ್ನು ಚಿತ್ರ ಬರೆಯುವ ಸಾಧನವನ್ನಾಗಿ ಬಳಸಬಹುದು. ತೆರೆಯ ಮಧ್ಯೆ ಒಂದು ಚಲಿಸುವ ಬಿಂದು (ಇದಕ್ಕೆ ಟರ್ಟಲ್ ಎನ್ನುತ್ತಾರೆ) ಇದೆ ಎಂದು ಊಹಿಸಿಕೊಳ್ಳೋಣ. ಆರಂಭದಲ್ಲಿ ಟರ್ಟಲ್ ಮೇಲ್ಮುಖವಾಗಿರುತ್ತದೆ. ಅದನ್ನು ನಾವು ಆಜ್ಞೆಗಳ ಮೂಲಕ ನಿಯಂತ್ರಿಸಬಹುದು. ಉದಾಹರಣೆಗೆ FORWARD 25 ಎಂದರೆ 25 ಹೆಜ್ಜೆ (!) ಮುಂದಕ್ಕೆ ಹೋಗು ಎಂದರ್ಥ. ಈ ಕೆಳಗಿನ ಆಜ್ಞಾವಳಿ 25 x 25 ವರ್ಗವನ್ನು ಚಿತ್ರಿಸುತ್ತದೆ.</p>
			<p>RIGHT 90 (90 ಡಿಗ್ರಿ ಬಲಕ್ಕೆ ತಿರುಗು)</p>
			<p>FORWARD 25 (25 ಹೆಜ್ಜೆ ಮುಂದೆ ಹೋಗು)</p>
			<p>ಈ ಚರ್ಚಿಸುವ ಟರ್ಟಲ್ ತಾನು ಹೋದಲ್ಲೆಲ್ಲಾ ಗೆರೆ ಮೂಡಿಸುತ್ತಾ ಹೋಗುತ್ತದೆ. ನಮಗೆ ಗೆರೆ ಬೇಡವಾದರೆ PENUP ಎಂದರಾಯಿತು. ಮತ್ತೆ ಗೆರೆ ಬೇಕಾದಾಗ PENDOWN ಎನ್ನಬೇಕು. ಈ ರೀತಿ ಆಜ್ಞಾವಳಿಗಳನ್ನು ಉಪಯೋಗಿಸಿ ಎಂಥ ಚಿತ್ರವನ್ನಾದರೂ ಬಿಡಿಸಬಹುದು.</p>
			<p>ಈಗ ನಾವು ಬರೆದ ಆಜ್ಞಾವಳಿಗೆ ಒಂದು ಹೆಸರು ಕೊಟ್ಟು ನಾಳಿನ ಉಪಯೋಗಕ್ಕೆ ಕಾಯ್ದಿರಿಸಬಹುದು. ಇಂಥ ಆಜ್ಞಾವಳಿಗೆ ಪ್ರೊಸೀಜರ್ ಎನ್ನುತ್ತಾರೆ. ಈಗ ಬರೆದ ಪ್ರೊಸೀಜರ್ ಅನ್ನು ನಾವು Square ಎಂದು ಕರೆಯಬಹುದು. ಮುಂದಿನ ಸಲ ನಮಗೆ ವರ್ಗದ ಚಿತ್ರ ಬೇಕಾದರೆ ನಾವು ಮತ್ತೆ ಖIಉಊಖಿ ೯೦... ಮುಂತಾಗಿ ಬರೆಯುವ ಗೋಜಿಲ್ಲ. Squಚಿಡಿe ಎಂದರೆ ಸಾಕು. ತೆರೆಯಮೇಲೆ ವರ್ಗ ಮೂಡುತ್ತದೆ.</p>
			<p>ಪ್ರತಿಯೊಂದು ಕನ್ನಡ ಅಕ್ಷರವನ್ನೂ ಒಂದು ಚಿತ್ರವನ್ನಾಗಿ ಭಾವಿಸಿದರೆ ನಾವು ಒಂದೊಂದು ಅಕ್ಷರಕ್ಕೂ ಒಂದೊಂದು ಪ್ರೊಸೀಜರ್ ಬರೆಯಬಹುದು. ನೂರಾರು ಪ್ರೊಸೀಜರ್‍ಗಳು ಬೇಕಾಗುತ್ತದೆ ನಿಜ. ಆದರೆ ಕೆಲವೇ ಮೂಲ ಅಕ್ಷರಗಳಿಗೆ ಮಾತ್ರ ನಾವು ಉದ್ದುದ್ದ ಪ್ರೊಸೀಜರ್ ಬರೆಯಬೇಕಾಗುತ್ತದೆ. ಉಳಿದವಕ್ಕೆ ಆಗಲೇ ಬರೆದ ಪ್ರೊಸೀಜರ್‍ಗಳ ಮಿಶ್ರಣ ಮಾಡಬಹುದು. ಉದಾಹರಣೆಗೆ ್ಕ, ್ಖ, ್ಗ ಮುಂತಾದವನ್ನು ಚಿತ್ರಿಸಲು ಪ್ರೊಸೀಜರ್‍ಗಳಿವೆ ಎಂದುಕೊಳ್ಳೋಣ. ಹಾಗೂ ತಲೆಕಟ್ಟು, ದೀರ್ಘಗಳಿಗೂ ಪ್ರೊಸೀಜರ್‍ಗಳಿವೆ ಎನ್ನಿ. ಈಗ ್ಕ ಮತ್ತು ತಲೆಕಟ್ಟುಗಳನ್ನು ಉಪಯೋಗಿಸಿ ಕ ಬರೆಯುವ ಪ್ರೊಸೀಜರ್ ತಯಾರಿಸಬಹುದು. ಸಾಕಷ್ಟು ಸಂಶೋಧನೆ ನಡೆಸಿದರೆ, ಒಂದು ಉತ್ತಮ ಸಂಸ್ಕಾರವನ್ನು ನಿರ್ಮಿಸಬಹುದೆಂದು ನನ್ನ ಭಾವನೆ.</p>
		</section>
		<section class="level2 numbered" role="doc-chapter" id="id--">
			<h2 class="level2-title" epub:type="title">ಕನ್ನಡ ವರ್ಣಮಾಲೆ LOGO ಪ್ರೊಸೀಜರ್‍ಗಳಾಗಿ:</h2>
			<p>ಪ್ರತಿಯೊಂದು ಪ್ರೊಸೀಜರ್‍ಗೂ ಒಂದೊಂದು ಹೆಸರಿರುತ್ತದೆ ಎಂದು ಹಿಂದೆಯೇ ಹೇಳಲಾಗಿದೆ. ಪ್ರೊಸೀಜರ್‍ಗೆ ಅರ್ಥವತ್ತಾದ ಹೆಸರು ಕೊಡುವುದು ಬಹು ಮುಖ್ಯ. ಉದಾಹರಣೆಗೆ ಮೇಲೆ ಹೇಳಿದ Square ಪ್ರೊಸೀಜರ್‍ನ್ನು Circle ಎಂದು ಕರೆದಿದ್ದರೆ ಕಂಪ್ಯೂಟರಿಗೇನೂ ತೊಂದರೆಯಾಗುತ್ತಿರಲಿಲ್ಲ. ಉಪಯೋಗಿಸುವವರಿಗೆ ತಬ್ಬಿಬ್ಬಾಗುತ್ತಿತ್ತಷ್ಟೆ. ಇದೇನು Circle ಅಂತ ಕೇಳಿದರೆ ವರ್ಗಾಕಾರ ಮೂಡಿತಲ್ಲ! ಎಂದು. ಕನ್ನಡ ಅಕ್ಷರಗಳ ಪ್ರೊಸೀಜರ್‍ಗಳಿಗೆ ಈರೀತಿ ಹೆಸರು ಆಯ್ದುಕೊಂಡಿದ್ದೇವೆ.</p>
			<table>
				<tr>
					<td>ಅ</td><td>ಆ</td><td>ಇ</td><td>ಈ</td><td>ಉ</td><td>ಊ</td><td>ಎ</td><td>ಏ</td><td>ಐ</td>
				</tr>
				<tr>
					<td>A</td><td>AA</td><td>I</td><td>II</td><td>U</td><td>UU</td><td>E</td><td>EE</td><td>AI</td>
				</tr>
			</table>
			
			<table>
				<tr>
					<td>ಅ</td><td>ಆ</td><td>ಇ</td><td>ಈ</td>
				</tr>
				<tr>
					<td>a</td><td>A</td><td>iI</td><td>ಇತ್ಯಾದಿ</td>
				</tr>
			</table>
			<p>ಈ ಹೆಸರುಗಳನ್ನು ಆಯ್ದುಕೊಳ್ಳಲು ನಾವು ಪದಗಳಿಗೆ ಸಾಮಾನ್ಯವಾಗಿ ಹೇಗೆ ಸ್ಪೆಲ್ಲಿಂಗ್ ಹೊಂದಿಸುತ್ತೇವೆಂಬುದೇ ಆಧಾರ.</p>
			<p>ಎಲ್ಲಾ ಅಕ್ಷರಗಳನ್ನು ಮುದ್ರಿಸಲು ನೂರಾರು ಪ್ರೊಸೀಜರ್‍ಗಳು ಬೇಕು. ನಾವು ಕೆಲವೇ ಪ್ರೊಸೀಜರ್‍ಗಳನ್ನು ಬರೆದಿದ್ದೇವೆ. ಈಗ ಬರೆದಿರುವವುಗಳನ್ನೇ ಉಪಯೋಗಿಸಿ ಕಂಕದ ಪ್ರದರ್ಶನ ಕೊಡೋಣ.</p>
			<p>ಅಮೆರಿಕನ್ನಡಅಮೆರಿಕನ್ನಡಅಮೆರಿಕನ್ನಡಅ</p>
			<p>ಅಮೆರಿಕನ್ನಡಅಮೆರಿಕನ್ನಡ</p>
			<p>ಅಮೆರಿಕನ್ನಡಅ</p>
			<p>ಅಮೆರಿಕನ್ನಡ</p>
			<p>ಅಮೆರಿಕನ್ನ</p>
			<p>ಈ ಲೇಖನದಲ್ಲಿ ಕನ್ನಡ ಅಕ್ಷರಗಳನ್ನು ಕಂಪ್ಯೂಟರ್ ಮೂಲಕ ಹೇಗೆ ಹೊರಡಿಸಬಹುದೆಂಬುದನ್ನು ನಿರೂಪಿಸಲಾಗಿದೆ. ಈ ವಿಧಾನದಿಂದ ದೊಡ್ಡ ಅಕ್ಷರಗಳನ್ನು (ಶಿರೋನಾಮೆಗಳು ಮುಂತಾದವು) ಸುಲಭವಾಗಿ ಹೊರಡಿಸಬಹುದು. ಆದರೆ, ಚಿಕ್ಕ (Printed text) ಅಕ್ಷರಗಳನ್ನು ಹೊರಡಿಸಲು ಇನ್ನೂ ಹೆಚ್ಚಿನ ರೆಸಲ್ಯೂಷನ್ (Resolution) ಇರುವ ಸ್ಕ್ರೀನ್ ಬೇಕು. ಈ ಬಗ್ಗೆ ಆಳವಾದ ಸಂಶೋಧನೆ ಅಗತ್ಯವೆಂಬುದರಲ್ಲಿ ಸಂದೇಹವಿಲ್ಲ.</p>
			<p>ಈ ರೀತಿಯ ಪರಿಮಿತ ಪ್ರಯೋಗಗಳಿಂದಲೂ ಕೆಲವು ಉಪಯೋಗಗಳಿವೆ. ಉದಾಹರಣೆಗೆ, ನಾವು ಈಗ ಹೇಳಿದ ವಿಧಾನವನ್ನುಪಯೋಗಿಸಿ ಚಿಕ್ಕ ಮಕ್ಕಳಿಗೆ ಕನ್ನಡ ಅಕ್ಷರ ಕಲಿಸುವ ಪ್ರೋಗ್ರಾಂ ನಿರ್ಮಿಸಬಹುದು. ಕೊನೆಯದಾಗಿ, ಈ ವಿಧಾನ ಕನ್ನಡ ಅಕ್ಷರಗಳಿಗೆ ಮಾತ್ರವೇ ಅಲ್ಲದೆ ಉಳಿದ ಭಾರತೀಯ ಭಾಷೆಗಳ ಅಕ್ಷರವನ್ನೂ ಚಿತ್ರಿಸಬಹುದು.</p>
			<p class="quote-author">
				ಡಾ|| ಟಿ.ಎಂ. ಮಹದೇವರಾವ್<br />(ಬ್ರೂಕ್ ಪೋರ್ಟ್, ನ್ಯೂಯಾರ್ಕ್)
			</p>
		</section>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಅನುಭವ</h1>
		<p><em>ಇಲ್ಲಿ ನಮಗೆ 'ದೇವರು' ಎಷ್ಟು ಬೇಕು? ಅಲ್ಲಿದ್ದ ಚಿನ್ನದ ಗಣಿ ಅಲ್ಲಿರುವಾಗ ಚಿನ್ನದ ಹಾಗೆ ಸರಿಯಾಗಿ ಕಾಣದಿದ್ದರೂ, ಇಲ್ಲಿಯ ಜೀವನವನ್ನು ಅನುಭವಿಸಿದ ಮೇಲೆ ಚಿನ್ನವಾಗಿ ಕಂಡಿತು. ನಾನು ವಿದೇಶಕ್ಕೆ ಬಾರದೆ, ಭಾರತದಲ್ಲಿಯೇ ಇದ್ದುದಾದರೆ, ಅದು ಹಾಗೆ ಕಾಣುತ್ತಿತ್ತೋ ಇಲ್ಲವೋ ಹೇಳಲಾರೆ.</em></p>
		<p>ಕನ್ನಡ ನಾಡಿನ ಹಳ್ಳಿಯೊಂದರ ಬ್ರಾಹ್ಮಣ ಕುಟುಂಬದಲ್ಲಿ ಹುಟ್ಟಿದ ನಾನು ಅಪ್ಪನ ಅಡಿಕೆ ತೋಟದ ನಡುವಿನ ಮನೆಯಲ್ಲಿ ಬೆಳೆದೆ. ಅವಿಭಕ್ತ ಕುಟುಂಬವಾದ್ದರಿಂದ ಮನೆ ತುಂಬಾ ಜನ- ಅಜ್ಜ, ಅಜ್ಜಿ, ತಂದೆ, ತಾಯಿ, ಅಣ್ಣ, ತಮ್ಮ, ತಂಗಿಯರು, ಅಲ್ಲದೆ ಅಪ್ಪನ ತಂಗಿಯ ಮಕ್ಕಳು (೪). ಅಜ್ಜ ದೊಡ್ಡ ಪೂಜಾರಿ- ದಿನಾ ನಾಲ್ಕು ಗಂಟೆ ಕಾಲ ಹೋಮ, ಪೂಜೆ, ಮಂತ್ರೋಚ್ಛಾರ. ಬೆಳಗಿನ ಫಲಾಹಾರವಾದಾಗಿನಿಂದ ಮಧ್ಯಾಹ್ನ ಸ್ನಾನ ಮಾಡುವ ತನಕ ಪೂಜೆಗೆ ತಯಾರಿ- ಹೂಗಳನ್ನು ಸುತ್ತಮುತ್ತ ತೋಟಗಳಿಂದ ತರುವುದು ಇತ್ಯಾದಿ. ಸ್ನಾನದ ನಂತರ ಸುಮಾರು ೧೧ರಿಂದ ಮನೆಯವರೆಲ್ಲರ ಹೆಸರನ್ನು ಪೂಜೆ ಮಾಡುವಾಗ ಒಮ್ಮೆ ಹೇಳುತ್ತಿದ್ದರು. ಅದೆಲ್ಲ ಸಂಸ್ಕೃತದಲ್ಲಿದ್ದರಿಂದ ನನಗೇನೋ ಅನಿರ್ವಚನೀಯ ಭಯ, ಭಕ್ತಿಗಳಿದ್ದವು- ಯಾಕೆಂದು ನನಗೆ ಸರಿಯಾಗಿ ಗೊತ್ತಿಲ್ಲ. ದೊಡ್ಡವನಾದಂತೆ ಮನೆಯಲ್ಲಿ ಆಗಾಗ ನಡೆಯುತ್ತಿದ್ದ ಸತ್ಯನಾರಾಯಣ, ತ್ರಿಕಾಲ, ಶಿವ, ಗೋಪೂಜೆಗಳು, ಗಣೇಶ ಚೌತಿ ಹಬ್ಬ, ಅಜ್ಜನ ಏಕಾದಶಿ ಉಪವಾಸ ಇತ್ಯಾದಿ ನಾನು ಬಯಸದಿದ್ದರೂ ನನ್ನ ಮನಸ್ಸಿನಲ್ಲಿ ನನಗೆ ತಿಳಿಯದಂತೆ ಪರಿಣಾಮ ಬೀರುತ್ತಿದ್ದಿರಬೇಕು. ಅಲ್ಲದೆ ಹತ್ತಿರದ ಪೇಟೆಯ ದೇವಸ್ಥಾನದಲ್ಲಿ ಸಂಕ್ರಾಂತಿ ಸಮಯದಲ್ಲಿ ಒಂಭತ್ತು ದಿನ ಜಾತ್ರೆ- ಊರ ಜನರೆಲ್ಲಾ ಜಾತ್ರೆಗೆ ಬರುತ್ತಿದ್ದರು. ಜನರು ದೇವರ ಭಕ್ತಿಯಲ್ಲಿ ಅಲ್ಲಿ ಬರುತ್ತಿದ್ದರೋ, ಅಲ್ಲ ಭಕ್ತಿಯೆಂದರೆ ಏನೆಂದು ತಿಳಿಯದೆ ಬರುತ್ತಿದ್ದರೋ! ಎರಡೂ ರೀತಿಯ ಜನರು ಇರುವುದು ಸಹಜ. ಆದರೆ ಭಕ್ತಿಯೆಂದರೆ ಏನೆಂದು ತಿಳಿಯದ ನಾನೇನು ಬಲ್ಲೆ.</p>
		<p>ದೊಡ್ಡವನಾದಂತೆ ಇಂಗ್ಲಿಷ್ ವಿದ್ಯಾಭ್ಯಾಸದ ಪ್ರಭಾವವೋ, ಅಲ್ಲ ಎಲ್ಲೆಲ್ಲೂ ಬೀಸುತ್ತಿದ್ದ 'ಆಧುನಿಕತೆ'ಯ ಗಾಳಿಯ ಸೋಂಕೋ, ನನ್ನಲ್ಲಿ ಅಜ್ಜನ ದೇವರ ಭಕ್ತಿಯಿರಲಿಲ್ಲ. ಉಪನಯನವಾದ ಮೇಲೆ ಒಂದೈದು ನಿಮಿಷ ಜಪ'ನಿಯಮಬದ್ಧವಾಗಿ ಮಾಡುತ್ತಿದ್ದೆ; ಆದರೆ ಭಕ್ತಿಯನ್ನು ಮನಗಂಡಿರಲಿಲ್ಲ. ಹೈಸ್ಕೂಲು ಮುಗಿಯುವಲ್ಲಿವರೆಗೆ ಅಷ್ಟಾದರೂ ಇತ್ತು- ಅಜ್ಜನ ಪ್ರಭಾವವಿರಬೇಕು. ಪರೀಕ್ಷೆ ಸಮಯದಲ್ಲಿ ಶಾಲೆ ಹತ್ತಿರದ ದೇವಸ್ಥಾನದಲ್ಲಿ ಶ್ರೀ ಕೃಷ್ಣನ ಮಂಟಪಕ್ಕೆ ಸುತ್ತು ಬರುತ್ತಿದ್ದೆ. ಹೈಸ್ಕೂಲು ಮುಗಿದು, ಒಂದು ವರ್ಷ ಊರಿನ ಹತ್ತಿರದ ಕಾಲೇಜಿಗೆ ಹೋಗಿ, ಮತ್ತೆ ಐದು ವರ್ಷ ಮುಂಬಯಿಯಲ್ಲಿ ಎಂಜಿನಿಯರಿಂಗ್ ಓದಲಿಕ್ಕೆ ಹೋದೆ. ಮನೆಯಲ್ಲಿ ಇದ್ದಾಗಿನ ಹಿರಿಯರ ಭಕ್ತಿ, ಪೂಜೆಗಳ ಜೀವನಕ್ರಮ ದೂರವಾಯಿತು. ದೊಡ್ಡ ನಗರದ, ಹೊಸ ವಿದ್ಯಾರ್ಥಿಗಳ ಸಂಪರ್ಕದಲ್ಲಿ 'ಸಯನ್ಸ್', 'ಎಂಜಿನಿಯರಿಂಗ್', 'ಕೈಗಾರಿಕಾ ಅಭಿವೃದ್ಧಿ'ಗಳೇ ನನ್ನ ದೇವರಂತಾದರು. ಅದರ ಫಲವೆಂಬಂತೆ ಎಂಜೆನಿಯರಿಂಗ್ ವಿದ್ಯಾಭ್ಯಾಸ ಮುಗಿದ ಕೂಡಲೇ ಅಮೇರಿಕಾಕ್ಕೂ ಬಂದೆ.</p>
		<p>ಭಾರತದಲ್ಲಿದ್ದಾಗ ಹೈಸ್ಕೂಲು, ಕಾಲೇಜುಗಳಲ್ಲಿ ಓದುವಾಗ ಇಲ್ಲದ ಏನೋ ಒಂದು ತರಹದ ಪ್ರೀತಿ ಭಾವನೆ ಅಜ್ಜನ ಪೂಜೆ, ಭಾರತೀಯತೆಗಳಲ್ಲಿ ಮೂಡಿತು. ಇಲ್ಲಿಯ ಅದ್ಭುತ ಟೆಲಿಫೋನ್ ವ್ಯವಸ್ಥೆ, ಟಿವಿ, ಹೈವೇಗಳು, ಕಾರುಗಳು ಅತಿ ವ್ಯವಸ್ಥಿತ ಬೀದಿಗಳು, ಅಂಗಡಿಗಳೆಲ್ಲಾ ನನ್ನನ್ನು ಕೆಲ ಸಮಯ ಇದುವೇ ಈ ಆಧುನಿಕತೆಯೇ, ಅದಕ್ಕಾಗಿರುವ ಜೀವನವೇ ಮೇಲೆಯೆಂದು ಕಂಡಿತು. ಭಾರತ ಜೀವನ ಕ್ರಮ ದೇವರ ಭಕ್ತಿಯೆಲ್ಲ ಟೊಳ್ಳೆಂದು ಸಂಶಯವಾಗತೊಡಗಿತು. (ಇತರರಿಗೂ ಈ ರೀತಿ ಮೊದಲು ಅನುಭವವಾಗಿರಲೂ ಬಹುದು.)</p>
		<p>ಹೆಚ್ಚು ವರ್ಷಗಳನ್ನು ಇಲ್ಲಿ ಕಳೆದಂತೆ, ಈ ಆಧುನಿಕತೆಯ ನಡುವೆಯೂ ಇರುವ ತಾತ್ಕಾಲಿಕತೆ, ಕಷ್ಟ, ಸಂಕಷ್ಟಗಳ ಅರಿವಾಯಿತು. ಇಲ್ಲಿಯ ಜನರಲ್ಲಿಯೂ ಮಾನವನ ಕೆಟ್ಟ ಗುಣಗಳನ್ನು ಕಣ್ಣಾರೆ ಕಂಡದ್ದಾಯಿತು. ಮನಸ್ಸಿನ ನೆಮ್ಮದಿ ಇಲ್ಲಿಯ ಜನರಲ್ಲಿಯೂ ಕಡಿಮೆಯಿರುವುದು ತಿಳಿಯಿತು. ಈ ಐಶ್ವರ್ಯದ ಸಂಕೇತಗಳು ಹೊರಗಿನಿಂದ ಹಾಗೆನಿಸಿದರೂ, ಸಮಯ ಹೋದಂತೆ ಐಶ್ವರ್ಯದ ಸಂಕೇತಗಳೋ ಜೀವನದ ಹೋರಾಟಕ್ಕಾಗಿರುವ ಯಂತ್ರ ಸಾಮಗ್ರಿಗಳೋ ಎಂದು ಹೊಯ್ದಾಡುವ ಯೋಚನೆ ಬಂತು. ''ನಮಗಾಗಿ ಈ ಸಾಧನೆಗಳೋ, ಈ ಸಾಧನೆಗಳಿಗಾಗಿ ನಮ್ಮ ಜೀವನವೋ'' ಎಂಬ ಸಮಸ್ಯೆಗೆ ಉತ್ತರ ಸಿಗುವುದು ಕಷ್ಟವಾಯಿತು. ಅಂತೂ ಜೀವನದ ಸಮಸ್ಯೆಗಳು ಇಲ್ಲಿಯೂ ಇನ್ನೊಂದು ರೂಪದಲ್ಲಿ ಮನುಷ್ಯನ ಬೆನ್ನು ಹಿಡಿದಂತೆ ಅರಿವಾಯಿತು. ಇಲ್ಲಿಯೂ ಜನರು ನೆಮ್ಮದಿಗಾಗಿ ಇತರ ಜೀವನ ತತ್ವಗಳನ್ನು ಹುಡುಕಿದ್ದರು. ಭಾರತದಿಂದ 'ಕೃಷ್ಣಭಕ್ತಿ'ಯನ್ನು ತಂದು ಪ್ರಸಾರ ಮಾಡಿದ ಫಲವಾದ ದೇವಾಲಯಗಳಿದ್ದುವು. ನಾನು ಈ ದೇವಾಲಯವೊಂದಕ್ಕೆ ಹೋದೆ. ಅಲ್ಲಿರುವ ಅನುಯಾಯಿಗಳ ಮಾತುಕತೆ, ಭಾಷಣ, ಜೀವನಕ್ರಮ, ಜೀವನ ಕತೆಗಳನ್ನು ಕೇಳಿದೆ, ನೋಡಿದೆ. ಮನಸ್ಸಿಗೆ ಏನೋ ನೆಮ್ಮದಿಯಾಯಿತು. ನನ್ನ ಬಾಲ್ಯ ಮತ್ತು ಹುಡುಗತನದ ಜೀವನ ಕಣ್ಣಮುಂದೆ ಚಲನಚಿತ್ರದಂತೆ, ಸ್ಲೈಡ್ ಶೋದಂತೆ ಬಂದು ಹೋದವು. ನನ್ನ ಅಜ್ಜನ ದೇವರ ಪ್ರೀತಿ, ಪೂಜೆ, ಊರಿನ ಜಾತ್ರೆ, ಹಬ್ಬಗಳಿಗೆಲ್ಲಾ ಕೂಡಲೆ ಅರ್ಥ ಹೊಳೆಯಿತು. ಅಲ್ಲಿದ್ದ ಚಿನ್ನದ ಗಣಿ ಅಲ್ಲಿರುವಾಗ ಚಿನ್ನದ ಹಾಗೆ ಸರಿಯಾಗಿ ಕಾಣದಿದ್ದರೂ, ಇಲ್ಲಿಯ ಜೀವನವನ್ನು ಅನುಭವಿಸಿದ ಮೇಲೆ ಚಿನ್ನವಾಗಿ ಕಂಡಿತು. ನಾನು ವಿದೇಶಕ್ಕೆ ಬಾರದೆ, ಭಾರತದಲ್ಲಿಯೇ ಇದ್ದುದಾದರೆ ಅದು ಹಾಗೆ ಕಾಣುತ್ತಿತ್ತೋ ಇಲ್ಲವೋ ಎಂದು ನಾನು ಹೇಳಲಾರೆ. ಆದರೆ ಈ ಅನುಭವದಿಂದಾಗಿ ಅದು ಹೆಚ್ಚು ಮನದಟ್ಟಾಗಿದೆಯೆಂದು ಹೇಳಬಲ್ಲೆ. ವಯಸ್ಸು ಹೋದಂತೆ ಅಲ್ಲೇ ಇದ್ದಿದ್ದರೂ ಅದು ಸ್ವಲ್ಪವಾದರೂ ಮನದಟ್ಟುತ್ತಿತ್ತೋ ಏನೋ? ಆದರೆ ಇಷ್ಟು ಆಗುತ್ತಿರಲಿಲ್ಲ.</p>
		<p>ಇದನ್ನೆಲ್ಲ ನಾನೊಮ್ಮೊಮ್ಮೆ ಯೋಚಿಸುವುದುಂಟು- ಮನುಷ್ಯ ಈ ಜೀವನದಲ್ಲಿ ಯಾತಕ್ಕಾಗಿ ಹೆಣಗುತ್ತಾನೆಂದು. ಕೆಲವೊಮ್ಮೆ ಈ ಜೀವನದ ಹೋರಾಟದಲ್ಲಿ ಸಿಕ್ಕಿ ಬಿದ್ದಾಗ ಹೋರಾಟಕ್ಕಾಗಿಯೇ ಜೀವನವೆಂದಾಗುವುದಿದೆ. ಅದನ್ನೇ ಇಲ್ಲಿಯ ಜನರು 'ರ್ಯಾಟ್ ರೇಸ್' ಎಂದು ಹೇಳುತ್ತಿರಬೇಕು. ಆರಂಭದ ಗುರಿ ಮರೆತುಬಿಡುತ್ತದೆ; ಕೆಲವೊಮ್ಮೆ ಅದು ಸರಿಯಲ್ಲವೆಂದೂ ಕಾಣುತ್ತದೆ. ಅದು ಪುನಃ ಮನಗಂಡಾಗ ಹೋರಾಟದ ಅಸಂಪೂರ್ಣತೆ, ತಾತ್ಕಾಲಿಕತೆ ಅರ್ಥವಾಗುತ್ತದೆ. ಬದುಕಿನ ಬಂಗಾರ ಯಾವುದೆಂದು ತಿಳಿಯುತ್ತದೆ. ನನ್ನ ಅಜ್ಜನ ಪೂಜೆ ಪುನಸ್ಕಾರಗಳು, ಇಲ್ಲಿಯ ಕೃಷ್ಣಭಕ್ತರ ಜೀವನಕ್ರಮ- ಇವೆರಡೂ ಒಂದೇಯೆಂದೂ, ಒಂದನ್ನೆ ಸಾರುತ್ತಿವೆ ಯೆಂದೂ ತಿಳಿಯಿತು. ಅಜ್ಜನ ಪೂಜೆ ಈ ತಿಳುವಳಿಕೆಗೆ ಕಾರಣವೋ, ಇಲ್ಲಿಯ ಅನುಭವಗಳು ಅದಕ್ಕೆ ಕಾರಣವೋ ಎಂದು ಹೇಳಲಿಕ್ಕಾಗುವುದಿಲ್ಲ. ಆದರೆ ಒಂದು ಅನುಭವವಾಗದಿದ್ದರೆ ಮತ್ತೊಂದು ಅನುಭವ ಅಷ್ಟೊಂದು ಪರಿಣಾಮಕಾರಿ ಯಾಗುತ್ತಿರಲಿಲ್ಲವೆಂದು ಹೇಳಬಲ್ಲೆ.</p>
		<p>ಈ ನನ್ನ ಅನುಭವ ಅತಿ ದೊಡ್ಡ ಅನುಭವ. ಜೀವನದಲ್ಲಿ ಸುಖ, ದುಃಖಗಳು ಬಂದಾಗ ಈ ಅನುಭವ ನನ್ನ ದೊಡ್ಡ ಆಧಾರ. ನನ್ನ ಈ ಅನುಭವದ ಕತೆಯನ್ನು ಓದಿ ನಿಮಗೂ ನಿಮ್ಮ ಜೀವನದಲ್ಲಿ ಈ ರೀತಿಯ ಅನುಭವವಾದದ್ದು ನೆನಪಿಗೆ ಬಂದರೆ ಈ ಲೇಖನ ಸಾರ್ಥಕವಾಯಿತೆಂದು ನನ್ನ ಭಾವನೆ.</p>
		<p class="quote-author">
			ಆಲಂಗಾರು ತಿರುಮಲೇಶ್ವರ ಭಟ್ಟ<br />(ಬರ್ಲಿಂಗ್‍ಟನ್, ಮೆಸಾಚುಸೆಟ್ಸ್)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ನೀ ನನ್ನ ಮುಟ್ಟಬ್ಯಾಡಾss...</h1>
		<p><em>ಒಂದು ಸಂಸ್ಕೃತಿಯ ರೀತಿ ರಿವಾಜು ಮತ್ತೊಂದರಿಂದ ಬಂದವರಿಗೆ ಬೆಪ್ಪು ಹಿಡಿಸುವುದುಂಟು. ಆದರೆ ನಮ್ಮದೇ ಸರಿ, ಆ ಇನ್ನೊಬ್ಬರದು ಅವಲಕ್ಷಣ ಎಂದು ಪಟ್ಟು ಹಿಡಿದಾಗಷ್ಟೇ ಕಷ್ಟ.</em></p>
		<p>"ಮೆರ್ರಿ ಕ್ರಿಸ್ಮಸ್"</p>
		<p>''ಮೆರ್ರಿ ಕ್ರಿಸ್ಮಸ್''- ಒಳಬಂದ ಸುಂದರ ತರುಣ ಜ್ಹಾನ್ ಕೈತುಂಬಾ ಕಾಣಿಕೆ ಹೊತ್ತು ತಂದಿದ್ದ. ಮದುಮಗಳಂತೆ ಸಿಂಗಾರಗೊಂಡ ಬ್ಲೂ ಸ್ಪ್ರೂಸ್(Blue Spruce) ಗಿಡದಡಿ ಅವನ್ನು ಇಟ್ಟು "ಹೌ ಲವ್ಲೀ ಎವ್ರಿಥಿಂಗ್ ಈಸ್" ಎಂದು ಒಬ್ಬೊಬ್ಬರನ್ನೂ ತಬ್ಬಿ ಮುದ್ದಿಟ್ಟು ಕ್ರಿಸ್ಮಸ್ ಅಭಿನಂದನೆ ಸಲ್ಲಿಸಿದ.</p>
		<p>ಗಂಡನ ಗೆಳೆಯನ ಮನೆಯಲ್ಲಿ ನನ್ನ ಮೊಟ್ಟ ಮೊದಲಿನ ಪರದೇಶೀ ಕ್ರಿಸ್ಮಸ್. ಜ್ಹಾನ್ ನಮಗಿಬ್ಬರಿಗೂ ಆಪ್ತ. ಬಾರ್ಬೇಡೋಸಿನ ಕ್ರೈಸ್ತ ಮಿನಿಸ್ಟರಿನ ಮಗ. ತುಂಬು ಸಂಸಾರದಲ್ಲಿ ಬೆಳೆದ ಸಹೃದಯಿ. ನಗೆ ಚಾಟಿಕೆಯಲ್ಲಿ ಎಲ್ಲರಿಗೂ ಅಚ್ಚುಮೆಚ್ಚು.</p>
		<p>ಬಳಿಗೆ ಬಂದ ಜ್ಹಾನನಿಗೆ 'ಮೆರ್ರಿ ಕ್ರಿಸ್ಮಸ್' ಹೇಳಲು ಬಾಯ್ದೆರೆವ ಮೊದಲೇ ಅವನ "ಬಾಹುಬಂಧನ, ಚುಂಬನ"ಗಳಲ್ಲಿ ನಾನು ನಿಶ್ಚೇಷ್ಟಿತೆ! ಗರಹೊಡೆದಂತೆ ಕೊರಡಾಗಿದ್ದವಳನ್ನು ಕಂಡು ಚಕಿತನಾಗಿ "ಆರ್ ಯೂ ಆಲ್‍ರೈಟ್?" ಎಂದು ಗಾಜಿನ ಸೂಕ್ಷ್ಮ ಗೊಂಬೆಯನ್ನು ಇಳಿಸುವಂತೆ ಸೋಫಾದಲ್ಲಿ ಕೂರಿಸಿದ. ಅವನ ಧ್ವನಿ ಪಾತಾಳದಿಂದ ಬಂದಂತೆ, ಸುತ್ತಲಿನ ಹತ್ತಾರು ಅತಿಥಿಗಳೆಲ್ಲಾ ಕರಿ ಬಿಳಿ ಚಲನಚಿತ್ರದಂತೆ ಕಾಣುವುದು ನಿಂತ ನಂತರವೇ ಅರಿವಾದದ್ದು, ಅದು ಕ್ರಿಸ್ಮಸ್ ಶಿಷ್ಟಾಚಾರವಲ್ಲದೆ ಎಂತಹುದೋ ಮೋಹಾವೇಶಗೊಂಡವನ ಅತಿರೇಕ ವರ್ತನೆ ಅಲ್ಲ ಎಂದು.</p>
		<p>ಫಕ್ಕನೆ ನಕ್ಕು ಮುಖ ಕೆಂಪಿಟ್ಟವಳನ್ನು ಕುಚೇಷ್ಟೆಯಿಂದ ನೋಡುತ್ತಿದ್ದ ನನ್ನವರನ್ನು ಕೆಂಗಣ್ಣಿನಿಂದ ಹೆದರಿಸುವ ಮೊದಲೇ ಜ್ಹಾನ್ ಕೇಳಿದ, "ಡಿಡ್ ಐ ಡೂ ಸಂಥಿಂಗ್ ರಾಂಗ್?" "ಓಹ್! ನೋ ನೋ ನೋ, ಸರ್ಟನ್ಲಿ ನಾಟ್" ಎಂದು ನನ್ನೊಳಗಿನ ಅವ್ಯವಸ್ಥೆಯನ್ನು ಮುಚ್ಚಿಟ್ಟಾಗ ನನ್ನ ಮೂಗೇಕೆ ಮೊಳದುದ್ದ ವಾಗಲಿಲ್ಲವೆಂದು ಇಂದಿಗೂ ತಿಳಿದಿಲ್ಲ. ಸೂಕ್ಷ್ಮಗ್ರಾಹಿಗೆ ಅರ್ಥವಾಗಿತ್ತು. "ಹೌ ಡೂ ಯು ಗ್ರೀಟ್ ಇನ್ ಯುವರ್ ಕಂಟ್ರೀ?" ಎಂದ. ಅದೀಗ ಪ್ರಶ್ನೆ. ನಮ್ಮ ಹಬ್ಬ  ಹರಿದಿನಗಳಲ್ಲಿ ನಾವು ಹೇಗೆ ಪರಸ್ಪರ ಅಭಿನಂದಿಸುತ್ತೇವೆ? ಅದ್ಯಾವುದೋ ಜನಾಂಗದವರಂತೆ ಮೂಗುಜ್ಜುವುದಾಗಲೀ, ಮಧ್ಯ ಏಷ್ಯಾದವರಂತೆ ಅಟ್ಟಿಸಿಕೊಂಡು ಹೋಗಿ ಹಿಟ್ಟು ಚೆಲ್ಲುವುದಾಗಲೀ ಅಥವಾ ಬಾಯಿ ಹೊಡೆದುಕೊಂಡು ಕೇಕೆ ಹಾಕುವುದಾಗಲೀ ನಮ್ಮಲ್ಲಿಲ್ಲ. ಪಾಶ್ಚಾತ್ಯರಂತೆ ಹುಟ್ಟು ಸಾವುಗಳಿಗೆಲ್ಲಾ ಕಾರ್ಡು ಬರೆಯುವುದೂ ಇಲ್ಲ. ವಿಶೇಷ ಬಗೆಯ ರೀತಿರಿವಾಜನ್ನೂ ಕಾಣೆವು. ಪುಷ್ಕಳ ಭೋಜನ, ಹಿರಿಯರು ಆಚಾರವಂತರಿದ್ದರೆ ಯಥಾಶಕ್ತಿ ಪೂಜೆ ಪುನಸ್ಕಾರ ನಮಸ್ಕಾರ. ಈ ಕಡೆ ಸಂಪರ್ಕವಿದ್ದವರು ಕಾರ್ಡು ಕಳಿಸಬಹುದು. ಸರಿಜೋಡಿ ಹೆಣ್ಣು ಗಂಡುಗಳಲ್ಲಿ ವಿಲಕ್ಷಣ ದೂರವಿರುವುದೂ ಸಹಜ. ಹೀಗೆ ನಮ್ಮೂರಿನಲ್ಲಿ ಏನಾದರೂ ನನ್ನ ಗಂಡನ ಭಾರತೀಯ ಗೆಳೆಯ ಅನಾಮತ್ತಾಗಿ ತಬ್ಬಿ ಮುದ್ದಿಟ್ಟಿದ್ದರೆ ಅವನ ಹಲ್ಲಿಗೇ ಸಂಚಕಾರ! ಕೈ ಹಿಡಿದರೆ ಪಾಣಿಗ್ರಹಣ, ಅಂಗ ತಾಕಿದರೆ ಅನಾಚಾರ, ಇದನ್ನೆಲ್ಲಾ ವಿವರಿಸುವುದು ಆಗದ ಕೆಲಸ. ''ಕೇವಲ ಎರಡೂ ಕೈ ಜೋಡಿಸಿ ನಮಸ್ಕರಿಸುವುದರಿಂದಷ್ಟೇ ನಮ್ಮೆಲ್ಲ ಪ್ರೀತಿ ಅಕ್ಕರೆ ಗೌರವ ಅರ್ಥವಾಗಬೇಕು. ತೀರಾ ಹಿರಿಯರಾದರೆ ಕಾಲು ಹಿಡಿದೇವು. ತೀರಾ ಚಿಕ್ಕವರಾದರೆ ಮಾತ್ರ ಮುದ್ದು'' ಎಂದು ದಾಟಿಕೊಂಡೆ.</p>
		<p>ಭಾರತಕ್ಕೆ ಹೋಗಿಬರುವ ತೀವ್ರ ಆಸೆ ಇಟ್ಟುಕೊಂಡಿದ್ದ ಅವನು ''ಹಾಗಾದ್ರೆ ನಿಮ್ಮಮ್ಮನನ್ನು ನಾನು ಕಂಡಾಗ ಕೇವಲ ಕೈ ಜೋಡಿಸಿದರೆ ಸಾಕೆ ಅಥವಾ ಕಾಲು ಬೀಳಬೇಕೋ'' ಎಂದ, ಅವಕ್ಕಾದೆ. ಹೌದಲ್ಲ, ಮೈಸೂರಿನಲ್ಲಿರುವ ನಮ್ಮಮ್ಮ ಬಾಗಿಲು ತೆಗೆದೊಡನೆ ಈ ಬಿಳಿ ಆಗಂತುಕ ಬುಡಕ್ಕನೆ ಕಾಲು ಹಿಡಿದರೆ ಆಗಬಹುದಾದ ಘಟನಾವಳಿ ನೆನಪಿಸಿಕೊಂಡು ನಗು ಬಂತು. ''ಪುಣ್ಯಾತ್ಮ, ನೀ ಸುಮ್ನೆ ಕೈಮುಗಿ ಸಾಕು'' ಎಂದೆ. ಆಪ್ತರಲ್ಲಿ ಚರ್ಚೆಗೊಂದು ರಸಮಯ ಸುದ್ದಿ ಸಿಕ್ಕಂತಿತ್ತು. ಒಳಗಿನ ಅಂತಃಕರಣ ಹಿಂಡಿ ಬಂದ ಪ್ರೀತಿಗೆ ಬೆಚ್ಚಗಿನ ಅಪ್ಪುಗೆ, ಮುದ್ದು ಹಿತವೆನಿಸುವುದು ಇಲ್ಲಿನ ಸಂಪ್ರದಾಯ. ನಮ್ಮಲ್ಲಾದರೋ ಅಂತಹ ಭಾವುಕತೆಗೆ ಅವಕಾಶವಿಲ್ಲ. ಸಾರ್ವಜನಿಕರಲ್ಲಿ ಎಷ್ಟೋ ಕುಟುಂಬಗಳಲ್ಲಿ ತಂದೆ ತಾಯಿ ಮಕ್ಕಳು ಸಹ ದೂರ ದೂರವೇ. ಲಿಯೋಬುಸ್ಕಾಲಿಯನಂತೆ ಪ್ರೀತಿ ಪ್ರದರ್ಶನಕ್ಕೆ ನಮ್ಮಲ್ಲಿ ಸಾಮಾಜಿಕ ಕಟ್ಟುಪಾಡು. ಅನಾಹುತ ಆಗುವ ಮೊದಲೇ ಎಚ್ಚರ. ತಂದೆ ಮಗಳಾದರೂ ತಾರುಣ್ಯದಲ್ಲಿ ಒಂದೇ ಚಾಪೆ ಮೇಲೆ ಕುಳಿತುಕೊಳ್ಳುವುದು ನಿಷೇಧ. ನಮ್ಮ ಸುಂದರ ಸೌಜನ್ಯಯುತ ಅಭಿನಂದನೆಯಲ್ಲಿ ಗೌರವಾದರ ಇರುವುದೆಷ್ಟು ನಿಜವೋ, ಇಲ್ಲಿನವರ ಕೈ ಕುಲುಕು ಮೈಯಪ್ಪುಗೆಗಳಲ್ಲಿರುವ ಪ್ರೀತಿ ವಿಶ್ವಾಸಗಳೂ ಅಷ್ಟೇ ನಿಜವೆಂದು ಒಪ್ಪಿಕೊಳ್ಳಲು ಕಾಲ ಬೇಕು, ಅನುಭವ ಬೇಕು, ಅನುಭಾವ ಬೇಕು, ಅಂತಃಕರಣವೂ ಇರಬೇಕು. ಒಂದು ಸಂಸ್ಕೃತಿಯ ರೀತಿ ರಿವಾಜು ಮತ್ತೊಂದರಿಂದ ಬಂದವರಿಗೆ ಬೆಪ್ಪು ಹಿಡಿಸುವುದುಂಟು. ಆದರೆ ನಮ್ಮದೇ ಸರಿ, ಆ ಇನ್ನೊಬ್ಬರದು ಅವಲಕ್ಷಣ ಎಂದು ಪಟ್ಟು ಹಿಡಿದಾಗಷ್ಟೇ ಕಷ್ಟ.</p>
		<p>ಇನ್ನೊಮ್ಮೆ......</p>
		<p>ಬಾರ್ಬೇಡೋಸಿನ ಪೇಟೆ ಬೀದಿ. ಸಿಕ್ಕ ಶನಿವಾರದಲ್ಲಷ್ಟೇ ವ್ಯಾಪಾರ. ಭಾನುವಾರ ಬ್ರಿಟಿಷ್ ಪದ್ಧತಿಯಂತೆ ಪೂರ್ಣರಜೆ. ಹಾಗಾಗಿ ಸರಬರನೆ ವ್ಯಾಪಾರ ಮುಗಿಸಿ ಮನೆಗೆ ಮರಳುವ ತರಾತುರಿ. ಕೇವಲ ೨೧ ಮೈಲಿ ಉದ್ದ ೧೪ ಮೈಲಿ ಅಗಲದ ಈ ಪುಟಾಣಿ ದ್ವೀಪದಲ್ಲಿ ಪ್ರವಾಸಿಗರ ಸಂತೆ. ಗೊಂದಲದಲ್ಲಿ ನುಸುಳಿ ನಡೆಯುತ್ತಿದ್ದ ನನ್ನ ಕೈ ಹಿಡಿದು ನಿಲ್ಲಿಸಿದ ವ್ಯಕ್ತಿ ನನಗಿಂತ ಎರಡಡಿ ಎತ್ತರ, ಹೊರೆ ಮೀಸೆ, ಹೊಳೆವ ಕೆಂಗಣ್ಣು, ಕಡುಗಪ್ಪು ವರ್ಣದ ಬೇಜಾನ್ (ಬಾರ್ಬೇಡೋಸಿನವರಿಗೆ ಬೇಜಾನ್ ಎನ್ನುತ್ತಾರೆ) ಕಪ್ಪೆಂದರೆ ಕೆಡುಕು, ದುಡುಕು, ರಾಕ್ಷಸರು ಎಂಬಿತ್ಯಾದಿ ವರ್ಣನೆಗಳ ಮಕ್ಕಳ ಕತೆಯೋದಿ ಬೆಳೆದವರ ಮಿದುಳಲ್ಲಿ ಅಚ್ಚಳಿಯದ ಅಜ್ಞಾನವೊಂದು ಬೇರೂರಿರುತ್ತದೆ; ಅದಕ್ಕೆ ನಾನಿನ್ನೂ ಹೊರತಾಗಿಲ್ಲವಲ್ಲಾ! ಇದ್ದ ಭಯದೊಂದಿಗೆ ಬರುವ ಸಿಟ್ಟನ್ನೂ ಸೇರಿಸಿ ಸರಕ್ಕನೆ ಅತ್ತ ತಿರುಗುವಾಗ ಆತ "ವಾಟ್ಸ್ ಇಟ್, ಕಲರ್, ಲೇಡಿ?!" ಎಂದು ಮಗುವಿನಂತೆ ಕುತೂಹಲಿತನಾಗಿದ್ದದ್ದು ಕಂಡೆ. ದಶಕದ ಹಿಂದೆ, 'ಮುತ್ತೈದೆ ಕುಂಕುಮ ಮೂರು ಗಾವುದ' ಎನ್ನುವುದಕ್ಕಿಂತ ಸಿನಿಮಾ ತಾರೆಯರಿಂದ ಪ್ರಭಾವಿತವಾಗುತ್ತಿದ್ದ ಕುಂಕುಮ ಕೆರಳಿಸಿದ್ದ ಕುತೂಹಲ ಅದು.</p>
		<p>ಕುಂಕುಮ- ಲಗ್ನವಾದ ಹಿಂದೂ ಸ್ತ್ರೀ ಗಂಡನಿರುವ ಗುರುತಿಗೆ ಭಾರತೀಯ ಸಂಪ್ರದಾಯ ಲಕ್ಷಣಕ್ಕಾಗಿ ಇಡುವ ಸೌಭಾಗ್ಯ ಸಂಕೇತ. ಈ ಅಲಂಕಾರ ಆತ್ಮರಕ್ಷೆ, ಫಲವತಿಯ ಚಿಹ್ನೆ, ಧೀಃಶಕ್ತಿ ಕುರುಹು ಎಂದು ಮೊದಲಾಗಿ ಎಲ್ಲೆಲ್ಲೋ ಓದಿ ಗ್ರಹಿಸಿದ್ದನ್ನೆಲ್ಲಾ ಶಿಷ್ಯಬೋಧನೆ ಮಾಡಿ ಮುಗಿಸುವಷ್ಟರಲ್ಲಿ ಸುತ್ತಲಿನ ಪ್ರವಾಸಿಗರೂ ಕಿವಿನೆಟ್ಟು ಕೇಳುತ್ತಿದ್ದರು ಎಂದು ಗಮನಕ್ಕೆ ಬಂತು. 'ಅರೆ, ಚಾಮರಾಜಪೇಟೆ ಚೌಕದಲ್ಲಿ ನಡೆಯುವ ಪುಡಾರಿ ಭಾಷಣವಾಯ್ತಲ್ಲ ಇಲ್ಲಿ,' ಎಂದು 'ಎಕ್ಸ್‍ಕ್ಯೂಸ್ ಮಿ' ಹೇಳಿ ಸರಿಯುತ್ತಿದ್ದಾಗ ಇನ್ನೊಂದು ಧ್ವನಿ! - "ಈಸ್ ದಟ್ ಎ ಡೈಮಂಡ್ ಆನ್ ಯುವರ್ ನೋಸ್?!" ಆಯ್ತು. ಮೂಗುತಿ ಕುರಿತು, ಭಾರತೀಯ ಆಭರಣ,  </p>
		<p>ಇದೊಳ್ಳೆ ಚೆನ್ನಾಯ್ತಲ್ಲ! ಹೊಸ ಉಡುಗೆ ತೊಡುಗೆ ನಡಾವಳಿಗಳಲ್ಲಿ ಯಾರಿಗಿಲ್ಲ ಕುತೂಹಲ? ಪ್ರಶ್ನೆ ಕೇಳಿದೆ, ಸ್ನೇಹಹಸ್ತ ಮುಂಚಾಚದೆ ಬಿಗುಮಾನದಿಂದ ಬೀಗಿದರೆ ಯಾರಿಗೆ ನಷ್ಟ? ನಮ್ಮದನ್ನು ಅವರಿಗೆ ತಿಳಿಸಿ, ಅವರನ್ನು ನಾವು ಕೇಳಿ ತಿಳಿದುಕೊಂಡರೆ ತಾನೇ ಪರಸ್ಪರ ಭೀತಿ ಸಂಶಯ ಅಪನಂಬಿಕೆ ತೊಲಗಿಸಲು ಸಾಧ್ಯ? ಮನುಷ್ಯರೆಲ್ಲಾ ಒಂದೇ ವಿಧ- ತೊಗಲು ಬಣ್ಣ, ಪಾಕೇಟ್ ಹಣ, ವೇಷಭೂಷಣಗಳಷ್ಟೇ ವೈವಿಧ್ಯತೆ. ತಿಳುವಳಿಕೆ ಸಾಲದೆ ಪರಸ್ಪರರನ್ನು ದೂರವಿಟ್ಟು ಇಲ್ಲಸಲ್ಲದ ದೋಷಾರೋಪಿಸಿ ಅನುಮಾನ, ಆತಂಕಗಳಲ್ಲಿ ಸಿಕ್ಕಿ, ಸಿಲುಕಿಸಿ ನರಳುವ ಬದಲು ಸಹಜ ಕುತೂಹಲ, ಸಾದರ ಸೌಜನ್ಯಗಳಿಂದ ಆದರಿಸಿದರೆ ಇಲ್ಲೇ ಒಲೆ ಹೂಡಿ, ವಾಸಮಾಡಲು ಬಂದಿರುವ ನಮಗೆ ಲೇಸಲ್ಲವೇ? ನಮ್ಮಲ್ಲಿ, ನಮ್ಮದರಲ್ಲಿ ನಮಗೆ ನೆಚ್ಚಿಕೆ ಗೌರವವಿಲ್ಲದಾಗ ಇನ್ನೊಬ್ಬರು ತೋರುವ ಕುತೂಹಲ ಭಯ ಭೀತಿ ಕೆರಳಿಸುತ್ತದೆ. ಅದನ್ನು ಅವಿತಿಡಲು ಅಹಂಕಾರದ ಹಮ್ಮು ನಮ್ಮ ಸುತ್ತ ಕೋಟೆ ಕಟ್ಟಿ 'ನನ್ನ ಬಿಟ್ಟರಿನ್ನಿಲ್ಲ' ಎಂಬ ಭ್ರಮೆ ತರಿಸುತ್ತದೆ.</p>
		<p>ನಮ್ಮ ಈ ಮಿತ್ರರಿಗೆ ಕಪ್ಪು ಬಣ್ಣದವರೆಂದರೆ ಭಯ; ಜೊತೆಗೇ ಅವರು ಕೀಳೆಂಬ ಭಾವನೆ. ಸುಮಾರು ಮೂರು ಶತಮಾನ ಕಾಲ ಬಿಳಿಯ ಚಕ್ರಾಧಿಪತ್ಯದಡಿ ಡೊಗ್ಗಾಲು ಸಲಾಂ ಹಾಕಿ ಅಭ್ಯಾಸವಾದವರಿಗೆ ಮಾನವ ಸರಿಸಮಾನಸ್ಕತೆ, ಸ್ವಾತಂತ್ರ್ಯ ಪ್ರವೃತ್ತಿ ಒಗ್ಗಲು ಕಾಲು ಶತಮಾನವೂ ಸಾಲದಾಯಿತೇನೋ! ಬಿಳಿಯ ಅಧಿಕಾರ ವರ್ಗದವರೊಡನೆ, ಪದವಿ ಪ್ರತಿಷ್ಠೆಗಳವರಲ್ಲೂ ಸಹ ಕೈ ಹೊಸೆದು ಹಲ್ಕಿರಿದು ಹಸಾದವೆನ್ನುವ ಮಂದಿ ಕೃಷ್ಣವರ್ಣೀಯರ ಮೇಲೆ ತಮ್ಮ ಶ್ರೇಷ್ಠತೆ ಸ್ಥಾಪಿಸುವ ಚಪಲ ಕಂಡಾಗ ಸಿಟ್ಟಿನೊಂದಿಗೆ ಬೆರೆತ ಅಪಮಾನ, ಕನಿಕರ ಎರಡೂ ಮೂಡುತ್ತದೆ. ಅಚ್ಚರಿ ಎಂದರೆ ಬಿಳಿ ಕರಿ ಎಂಬ ಭೇದ ನಮ್ಮಲ್ಲಿ ಬೇರೂರಿ ನಿಂತ ಬಗೆ ಕಂಡು. ಚತುರ್ವರ್ಣಗಳೆಂಬುವರಲ್ಲಿ ಮೇಲುಕೀಳು ಸೃಷ್ಟಿಸಿಕೊಂಡು ಹಿಂದೆ ಆದ, ಇಂದು ಆಗುತ್ತಿರುವ ವೈಪರೀತ್ಯಗಳಿಗೆ ಕೊನೆ ಇದೆಯೇ? ಪಾಶ್ಚಿಮಾತ್ಯರಲ್ಲಿ ಸೆರೆ, ಶೀಲ ಎರಡೂ ಅಗ್ಗವೆಂಬ ಅರಬೆರಕೆ ಜ್ಞಾನದಲ್ಲಿ ಅವೆರಡನ್ನೂ ಸುಲಭವಾಗಿ ಅರಗಿಸಿಕೊಂಡಿರುವಾಗ, ಅದೇ ಪಾಶ್ಚಿಮಾತ್ಯರ ಜ್ಞಾನದಾಹ, ಅದಮ್ಯ ಸಾಹಸ ಶುಚಿಶಿಸ್ತು ಸದ್ಗುಣಗಳನ್ನೂ ಏಕೆ ನಮ್ಮದಾಗಿಸಿಕೊಂಡಿಲ್ಲವೋ? - ಪ್ರಶ್ನೆ ಮಾಲಿಕೆಗಳು ಕೊರಳು ಸುತ್ತಿ ಬರುವಾಗಲೇ ನನ್ನೆಲ್ಲ ವ್ಯಾಪಾರ ಮುಗಿಸಿದ್ದೆ. ಮಿತ್ರರಿಗೆ ಸೌಜನ್ಯದ ವಿದಾಯ ಹೇಳಿ ಹೊರಡುವಾಗ ಮೆಕ್ಸಿಕೋ ಕೊಲ್ಲಿಯಲ್ಲಿ ಮೈದೊಳೆಯುತ್ತಿದ್ದ ಸೂರ್ಯನಿಗೂ ನನ್ನಂತೆ ವಿಚಾರದ ರಂಗೇರಿದ್ದು ಕಾಣಿಸುತ್ತಿತ್ತು.</p>
		<p class="quote-author">
			-ಲಲಿತಾ ಕುಪ್ಪಸ್ವಾಮಿ<br />(ಲಾಸ್‍ಏಂಜಲೀಸ್, ಕ್ಯಾಲಿಫೋರ್ನಿಯಾ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ನನಸಾದ ಕನಸು</h1>
		<p><em>ಕನ್ನಡಕ್ಕೊಂದು ಸುಲಭಸಾಧ್ಯ ಕಂಪ್ಯೂಟರ್ ಕಂಪ್ಯೂಟರ್‍ನ ಬಿಡಿಭಾಗಗಳನ್ನು ಬಳಸಿಕೊಂಡು ಸುಲಭ ಬೆಲೆಯ ಕನ್ನಡ ಬೆರಳಚ್ಚು ಯಂತ್ರವನ್ನು ರೂಪಿಸಬೇಕೆಂಬುದು ಪ್ರೊ| ಕಸ್ತೂರಿ ಅವರ ಗುರಿ.</em></p>
		<p>ಹಲವಾರು ತಿಂಗಳುಗಳ ಹಿಂದೆ ಮುದ್ದಾದ ಕೈಬರಹದಲ್ಲಿ ಹೊರಬಂದ 'ಅಮೆರಿಕನ್ನಡ' ಪತ್ರಿಕೆಯನ್ನು ನೋಡಿದಾಗ, ಇಡೀ ಪತ್ರಿಕೆಯನ್ನು ಕೈಬರಹದಲ್ಲಿ ಪ್ರಕಟಿಸುವ ಕಾರ್ಯದ ಅಗಾಧತೆಯನ್ನು ಊಹಿಸಿಕೊಂಡಾಗ, ಕಂಪ್ಯೂಟರ್ ಬಳಸಿ ಕನ್ನಡ ಬೆರಳಚ್ಚು ಯಂತ್ರವನ್ನು ನಿರ್ಮಿಸಲಾಗದೇ ಎಂಬ ಆಲೋಚನೆ ಬಂತು. ಇಂತಹ ಯಂತ್ರವೊಂದರ ಉಪಯುಕ್ತತೆ ಬಗ್ಗೆ ಶ್ರೀ ಹರಿಹರೇಶ್ವರ ದಂಪತಿಗಳಲ್ಲಿ ವಿಚಾರಿಸಿದಾಗ, ದೊರೆತದ್ದು ಅವರ ಪ್ರೋತ್ಸಾಹ, ಉತ್ತೇಜನ. ಈ ಕಾರ್ಯದಲ್ಲಿ ಈವರೆಗೆ ಆಗಿರುವ ಪ್ರಗತಿಯನ್ನು ಸಂಕ್ಷಿಪ್ತವಾಗಿ ವಿವರಿಸುವುದು ಈ ಲೇಖನದ ಉದ್ದೇಶ.</p>
		<p>ಬಿ ಜಿ ಎಂ ಪರ್ಸನಲ್ ಕಂಪ್ಯೂಟರ್, ಗ್ರಾಫಿಕ್ಸ್ ಪ್ರಿಂಟರ್, ಮತ್ತು ಗ್ರಾಫಿಕ್ಸ್ ಮಾನಿಟರ್ ಬಳಸಿ ಬೇಸಿಕ್ ಭಾಷೆಯಲ್ಲಿ ಈ ಕಂಪ್ಯೂಟರ್ ಪ್ರೋಗ್ರಾಂ ಅನ್ನು ಬರೆಯಲಾಗಿದೆ. ಇವೆಲ್ಲವನ್ನೂ ಸೇರಿಸಿ "ಕನ್ನಡ ಕಂಪ್ಯೂಟರ್" ಎನ್ನೋಣ. ಈ ಕನ್ನಡ ಕಂಪ್ಯೂಟರ್‍ನಲ್ಲಿ ಇಂಗ್ಲೀಷಿನ ೨೬ ಕೀಗಳಿಗೆ ಕನ್ನಡದ ಎಲ್ಲಾ ಅಕ್ಷರಗಳನ್ನೂ (ಶಿಫ್ಟ್ ಕೀ ಉಪಯೋಗಿಸಿ) ಅಳವಡಿಸಲಾಗಿದೆ. ಇದರಲ್ಲಿ ೧೦ ಅಂಕಿಗಳ ಕೀಗಳು ಮತ್ತು ಹಲವಾರು ಇತರೆ ಚಿನ್ಹೆಗಳ ಕೀಗಳು ಇವೆ. ಕನ್ನಡ ಅಕ್ಷರಮಾಲೆಯನ್ನು ಸಾಧ್ಯವಾದ ಮಟ್ಟಿಗೆ ಅಕಾರಾದಿ ಕ್ರಮದಲ್ಲಿ ಜೋಡಿಸಲಾಗಿದೆ. (ಇತರ ಕ್ರಮಗಳಿಗೆ ಬದಲಾಯಿಸುವುದೂ ಸುಲಭಸಾಧ್ಯ). ಭಾರತದಲ್ಲಿ ಈಗ ಬಳಕೆಯಲ್ಲಿರುವ ಕನ್ನಡ ಬೆರಳಚ್ಚು ಯಂತ್ರದಂತೆ ಈ ಕನ್ನಡ ಕಂಪ್ಯೂಟರ್‍ನಲ್ಲಿ ಒತ್ತಕ್ಷರಗಳಿಗಾಗಲೀ, ಕಾಗುಣಿತಕ್ಕಾಗಲೀ ಪ್ರತ್ಯೇಕ ಕೀಗಳಿಲ್ಲ. ಇದರಿಂದ ಇದನ್ನು ಉಪಯೋಗಿಸುವುದು ಬಹಳ ಸುಲಭ. ಯಾವುದೇ ಪದವನ್ನು ಬರೆಯಲು ಆ ಪದದಲ್ಲಿರುವ ಎಲ್ಲಾ ಅಕ್ಷರಗಳನ್ನು ಕ್ರಮವಾಗಿ ಟೈಪ್ ಮಾಡಿದರಾಯಿತು. ಉದಾಹರಣೆಗೆ "ಕನ್ನಡ" ಬರೆಯಲು "ಕ ನನ ಡ" ಕೀಗಳನ್ನು ಒತ್ತಬೇಕು. ಇದರಂತೆಯೇ "ಬೆಂಗಳೂರು" ಪದಕ್ಕೆ "ಬಎಅಂ ಗ ಳ ಊ ರಉ" ಕೀಗಳನ್ನು ಒತ್ತಿದರಾಯಿತು. ಕಂಪ್ಯೂಟರ್ ತಾನಾಗಿಯೇ ಅಕ್ಷರಗಳನ್ನು ಸಂಯೋಜಿಸಿ ಅದಕ್ಕೆ ತಕ್ಕ ರೂಪವನ್ನು ಕೊಡುತ್ತದೆ. ಎಷ್ಟೇ ಕಠಿಣವಾದ ಸಂಯುಕ್ತಾಕ್ಷರಗಳನ್ನು ಸಹ ಇದೇ ಕ್ರಮವನ್ನುಪಯೋಗಿಸಿ ಟೈಪ್ ಮಾಡಬಹುದು. ಸಂಯೋಜಿತವಾದ ಅಕ್ಷರಗಳು ಮುದ್ರಣವಾಗುವ ಮುನ್ನ ಟೆಲಿವಿಷನ್ ಮಾನಿಟರ್‍ನಲ್ಲಿ ನೋಡಲು ಕಾಣಬರುತ್ತದೆ. ಅಕ್ಷರಗಳನ್ನು ಕಾಗದದ ಮೇಲೆ ವಿವಿಧ ಅಳತೆಗಳಲ್ಲಿ ಸಹ ಮುದ್ರಿಸಬಹುದು. ಅಂದರೆ ದೊಡ್ಡ ಗಾತ್ರದ ಶಿರೋನಾಮೆಗಳನ್ನು, ಸಣ್ಣ ಪ್ರಮಾಣದ ಟಿಪ್ಪಣಿಗಳನ್ನು ಒಮ್ಮೆಯೇ ಮುದ್ರಿಸಬಹುದು. ಅಕ್ಷರಗಳ ಗಾತ್ರವನ್ನಷ್ಟೇ ಅಲ್ಲದೆ ಎಡಬಲ ಮಾರ್ಜಿನ್‍ಗಳನ್ನು ಮತ್ತು ಕಾಲಂ ಅಗಲವನ್ನು ನಿಯಂತ್ರಿಸಬಹುದು. ಪ್ರತಿ ಸಾಲಿನ ಕಡೆಯಲ್ಲಿ ಹಿಂತಿರುಗಿಸುವ ಕೀಯನ್ನು ಸಹ ಒತ್ತಬೇಕಾಗಿಲ್ಲ. ಕಂಪ್ಯೂಟರ್ ತಾನಾಗಿಯೇ ಸಾಲಿನ ಕೊನೆಯನ್ನು ಗುರುತಿಸಿ ಮುಂದಿನ ಸಾಲಿಗೆ ಹೋಗುತ್ತದೆ.</p>
		<p>ಕಂಪ್ಯೂಟರ್ ಬಳಸುವುದರಿಂದ ಇನ್ನೂ ಅನೇಕ ಅನುಕೂಲಗಳು ತಾನಾಗಿಯೇ ಲಭ್ಯವಾಗಿದೆ. ಮುಖ್ಯವಾಗಿ ಟೈಪ್ ಮಾಡುವಾಗ ಆಗಬಹುದಾದ ತಪ್ಪುಗಳನ್ನು ಸುಲಭವಾಗಿ ತಿದ್ದಲು ಸಾಧ್ಯ. ಪರದೆಯ ಮೇಲೆ ಕಾಣುವ ಸಂಯೋಜಿತ ಅಕ್ಷರ ತಪ್ಪಾಗಿ ಕಂಡುಬಂದಲ್ಲಿ ಅದನ್ನು ತಕ್ಷಣವೇ, ಅಂದರೆ ಕಾಗದದ ಮೇಲೆ ಮುದ್ರಿಸುವ ಮೊದಲೇ, ಅಳಿಸಬಹುದು. ಅಲ್ಲದೆ ಒಮ್ಮೆ ಟೈಪ್ ಮಾಡಿದ ಪತ್ರವನ್ನು ಕಂಪ್ಯೂಟರ್‍ನಲ್ಲಿ ಎಷ್ಟು ಕಾಲದ ವರೆಗೆ ಬೇಕಾದರೂ ಸಂಗ್ರಹಿಸಿಡಬಹುದು. ಹೀಗೆ ಸಂಗ್ರಹಿಸಿಟ್ಟ ಪತ್ರವನ್ನು ಮತ್ತೆ ಬೇಕೆನಿಸಿದಾಗ ಮುದ್ರಿಸಬಹುದು. ಅಲ್ಲದೆ ಸಂಗ್ರಹಿಸಿಟ್ಟ ಪತ್ರಗಳಲ್ಲಿ ಯಾವುದೇ ಬದಲಾವಣೆ (ತಪ್ಪುಗಳನ್ನು ಸರಿಪಡಿಸುವುದು, ವಾಕ್ಯ ಪದಗಳನ್ನು ಬದಲಾಯಿಸುವುದು, ಹೊಸ ವಾಕ್ಯಗಳನ್ನು ಸೇರಿಸುವುದು ಇತ್ಯಾದಿ...) ಅವಶ್ಯವೆನಿಸಿದಲ್ಲಿ ಇದೇ ಪತ್ರವನ್ನು ಮತ್ತೆ ಟೈಪ್ ಮಾಡಬೇಕಾಗಿಲ್ಲ. ಬದಲಾವಣೆ ಮಾಡಬೇಕಾದಷ್ಟನ್ನು ಮಾತ್ರ ಮತ್ತೆ ಟೈಪ್ ಮಾಡಿದರಾಯಿತು. ಇದರಿಂದ ಮಾಡಿದ್ದನ್ನೇ ಮತ್ತೆ ಟೈಪ್ ಮಾಡುವ ಅವಶ್ಯಕತೆಯೇ ಇಲ್ಲ. ಅಲ್ಲದೆ ಮೊದಲ ಸಲ ಸರಿಯಾಗಿ ಟೈಪ್ ಆಗಿದ್ದ ಪದ ಎರಡನೇ ಸಲ ಟೈಪ್ ಮಾಡಿದಾಗ ತಪ್ಪಾಗುವುದೇನೋ ಎಂಬ ಯೋಚನೆಯೂ ಇಲ್ಲ. ಒಮ್ಮೆ ಸಂಗ್ರಹಿಸಿಟ್ಟ ಪತ್ರವನ್ನು ಮುದ್ರಿಸುವಾಗ ಅವಶ್ಯವೆನಿಸಿದರೆ ಅಕ್ಷರಗಳ ಗಾತ್ರವನ್ನೂ, ಕಾಲಂ ಗಳ ಅಗಲವನ್ನೂ ಸುಲಭವಾಗಿ ಬದಲಾಯಿಸಬಹುದು.</p>
		<p>ಕರ್ನಾಟಕದಲ್ಲಿ ಕನ್ನಡ ಆಡಳಿತ ಭಾಷೆಯಾಗಿರುವ ಇಂದು ಇಂತಹ ಯಂತ್ರದ ಉಪಯುಕ್ತತೆ ಸರ್ವವಿಧಿತ. ದಿನನಿತ್ಯದ ವ್ಯವಹಾರ ಪತ್ರಗಳಲ್ಲಿ ಕನ್ನಡದ ಬಳಕೆ ಹೆಚ್ಚಿನ ಪ್ರಮಾಣದಲ್ಲಿ ನಡೆಯಬೇಕಾದಲ್ಲಿ ಸುಲಭವಾಗಿ ಉಪಯೋಗಿಸಬಹುದಾದ ಇಂತಹ ಯಂತ್ರ ಅತಿ ಅವಶ್ಯಕ. ಕರ್ನಾಟಕ ಸರ್ಕಾರ, ಕರ್ನಾಟಕ ಸಾಹಿತ್ಯ ಪರಿಷತ್ತು, ಮತ್ತು ಭಾರತದ ಉದ್ಯಮಿಗಳು ಆಸಕ್ತಿವಹಿಸಿದಲ್ಲಿ ಇಂತಹ ಯಂತ್ರವನ್ನು ಭಾರತದಲ್ಲೇ ಸುಲಭ ಬೆಲೆಗೆ ಶೀಘ್ರದಲ್ಲಿಯೇ ತಯಾರಿಸುವುದು ಸುಲಭಸಾಧ್ಯ.</p>
		<p class="quote-author">
			-ಪ್ರೊ| ಕಸ್ತೂರಿ ರಂಗಾಚಾರ್<br />(ಪೆನ್ಸಿಲ್ವೇನಿಯ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಇಲ್ಲಿ ನಮಗೆ ದೇವರು ಎಷ್ಟು ಬೇಕು?</h1>
		<p><em>ನಮಗೆ ಇಲ್ಲಿ ಬೇಕಾಗಿರುವುದು ನಮ್ಮ ಮನೋವಿಕಾರಗಳನ್ನು ಸಂಕುಚಿತ ಭಾವನೆಗಳನ್ನು ಮೀರಿ ನಿಂತು ನಮ್ಮನ್ನು ಆಧ್ಯಾತ್ಮದ ಅನಂತತೆಯತ್ತ ಕರೆದೊಯ್ಯುವ "ದೇವರು"</em></p>
		<p>ಇಲ್ಲಿ ನಮಗೆ ದೇವರು ಎಷ್ಟು ಬೇಕು ಎನ್ನುವ ಪ್ರಶ್ನೆಯೊಳಗೆ ಎಂಥ ದೇವರು ಎನ್ನುವ ಪ್ರಶ್ನೆಯೂ ಹಾಸುಕೊಕ್ಕಾಗಿ ಸೇರಿಕೊಂಡಿದೆ ಎನ್ನಬಹುದು. ಆದ್ದರಿಂದ "ದೇವರು" ಎಂದರೆ ಏನು ಎನ್ನುವ ಪ್ರಶ್ನೆ ಸಹಜವಾಗಿ ಏಳುತ್ತದೆ. ದೇವರು ಅನ್ನುವ ಕಲ್ಪನೆ ಒಂದು ಸಾಮಾಜಿಕ ಸೃಷ್ಟಿ. ವ್ಯಕ್ತಿಗಳ ಅನುಭವ ಮತ್ತು ಸಾಮಾಜಿಕ ಅಗತ್ಯಗಳು ಅದಕ್ಕೆ ಆಧಾರವಾಗುತ್ತವೆ. ಜನರನ್ನು ಒಂದುಗೂಡಿಸಿ ಮತಧರ್ಮ ಪರಂಪರೆಯನ್ನು ಬೆಳಸಿ ಅದನ್ನು ಕಾಲದಿಂದ ಕಾಲಕ್ಕೆ ಕೊಂಡೊಯ್ಯಲು ದೇವರ ಕಲ್ಪನೆ ಒಂದು ಸಾಧನವಾಗುತ್ತದೆ.</p>
		<p>ಈ ಕಲ್ಪನೆಗೆ ಅನುಗುಣವಾಗಿ ಜನರು ತಮ್ಮ ಸುತ್ತಮುತ್ತಲಿನ ವಸ್ತುಗಳನ್ನು  ಪವಿತ್ರವಾದುವು ಅಥವಾ ಲೌಕಿಕವಾದುವು ಎಂದು ಪರಿಗಣಿಸುತ್ತಾರೆ. ಅಲೌಕಿಕ ಶಕ್ತಿಯೊಂದಿಗೆ ಸಂಪರ್ಕ ಹೊಂದಿರುವ ವಸ್ತುಗಳೆಲ್ಲ "ಪವಿತ್ರ" ವೆನಿಸುತ್ತವೆ. ನಿತ್ಯಜೀವನದಲ್ಲಿ ಬಳಸುವ ವಸ್ತುಗಳೆಲ್ಲ ಲೌಕಿಕವೆನಿಸುತ್ತವೆ. "ದೇವರು" ಎನ್ನುವ "ಪವಿತ್ರ" ಕಲ್ಪನೆಯನ್ನು ಸೂಚಿಸಲು ಬಳಸಲಾಗುವ ವಸ್ತುಗಳೆಲ್ಲ ಮತಧರ್ಮ ಸಂಕೇತಗಳಾಗುತ್ತವೆ. ಈ ಸಂಕೇತಗಳು ದೇವರು ಮತ್ತು ಸಮಾಜ ಎರಡನ್ನೂ ಒಟ್ಟಿಗೆ ಪ್ರತಿಬಿಂಬಿಸುತ್ತವೆ. ಸಮಾಜದ ಮೌಲ್ಯಗಳು ಮತ್ತು ಕಟ್ಟುಕಟ್ಟಲೆಗಳು ದೈವಾಂಶ ಸಂಭೂತವಾದವು ಎಂಬ ಭಾವನೆ ಜನರ ಮನದಾಳದಲ್ಲಿ ಹುದುಗಿರುತ್ತದೆ. ಏಕೆಂದರೆ ಜನರಲ್ಲಿ ದೈವಿಕ ಹಾಗೂ ಪವಿತ್ರ ಭಾವನೆಗಳನ್ನು ಉದ್ದೇಶಿಸಲು ಸಮಾಜವೆ ಮುಖ್ಯ ಕಾರಣ. ಸಮಾಜದ ಪ್ರಾಬಲ್ಯಕ್ಕೊಳಗಾಗಿ ಜನರು ಮತಧರ್ಮಕ್ಕೆ ತಲೆಬಾಗುತ್ತಾರೆ. ಅನ್ಯಾಯಗಳನ್ನು ಕಣ್ಣು ಮುಚ್ಚಿಕೊಂಡು ಸಹಿಸುತ್ತಾರೆ. ಸಂಪ್ರದಾಯ, ಸಂಸ್ಕಾರ ಪವಿತ್ರವಾದವು ಎನ್ನುವುದೇ ಇದಕ್ಕೆ ಕಾರಣ.</p>
		<p>ಸಮುದಾಯದ ಅನುಭವಗಳು, ಆಸೆ ಆಕಾಂಕ್ಷೆಗಳು ದೇವರ "ದೈವತ್ವ"ವನ್ನು ರೂಪಿಸಿ ಅದು ಸಮಾಜದಲ್ಲಿ ಅನುಷ್ಠಾನಗೊಳ್ಳುವಂತೆ ಮಾಡುತ್ತವೆ. ಪೂಜೆ ಪುನಸ್ಕಾರಗಳು, ಹಬ್ಬ ಹರಿದಿನಗಳು ದೇವರ ಮತ್ತು ಮಾನವರ ನಡುವಣ ಸಂಬಂಧಗಳನ್ನು ದೃಢಗೊಳಿಸುವುದೆ ಅಲ್ಲದೆ ಸಮುದಾಯ ಮತ್ತು ವ್ಯಕ್ತಿಗಳ ನಡುವಣ ಸಂಬಂಧಗಳನ್ನು ಬೆಸೆದು ಬಿಗಿಪಡಿಸುತ್ತವೆ. ಆ ದೃಷ್ಟಿಯಿಂದ ಸಮಾಜಶಾಸ್ತ್ರಜ್ಞ ಡರ್ಕ್‍ಹೈಮ್ ಹೇಳಿರುವಂತೆ <em>“God is only a figurative expression of the society.”</em></p>
		<p>ವ್ಯಕ್ತಿಯ ಆತ್ಮ <em>(Self or Soul</em>ದ ಅರಿವು ಮೂಡುವುದು ಕೂಡ ಸಾಮಾಜಿಕ ಪ್ರಜ್ಞೆಯಿಂದಲೆ; ಅದು ಇಡೀ ಸಮಾಜದ ಅಂತರತಮ ಶಕ್ತಿಯ ಒಂದು ಅಂಶ. ಆತ್ಮದ ಅಮೃತತ್ವದ ಕಲ್ಪನೆಯೂ ಸಮುದಾಯದ ಅಮೃತತ್ವದ ಆಧಾರದ ಮೇಲೆ ನಿಂತಿದೆ. ವ್ಯಕ್ತಿ ಸತ್ತರೂ ಸಮುದಾಯ ಮುಂದುವರಿಯುತ್ತದೆ ಎನ್ನುವ ಸತ್ಯವನ್ನು ಆತ್ಮಕ್ಕೂ ಅನ್ವಯಿಸುತ್ತೇವೆ. ಸಾಮಾಜಿಕ ಮತ್ತು ನೈತಿಕ ಪ್ರಕ್ರಿಯೆಗಳ ಮೂಲಕವೆ ದೆವ್ವ ದೇವರುಗಳ ಕಲ್ಪನೆ ಮೂಡುತ್ತದೆ. ಈ ದೃಷ್ಟಿಯಿಂದ ಮತಧರ್ಮದ ಮೂಲ ಸೆಲೆ ಒಸರುವುದು ಸಮಾಜದಿಂದ ಎಂದು ಹೇಳಬಹುದು. ಪುನಃ ಡರ್ಕ್‍ಹೈಮ್‍ನ ಮಾತುಗಳಲ್ಲಿ ಹೇಳುವುದಾದರೆ:</p>
		<p><em>"There are Gods theft and trickery, of lust and war, of sickness and death. Christianity itself, ... has been obliged to give the spirit of evil a place in its mythology. ... Thus religion, far from ignoring the real society and making abstraction of it, is in its image; it reflects all its aspects., even the most vulgar and the most repulsive." (Emile Durkheim, Elementary Forms of Religious life, trans. and ed. by J.W. Swain. London. George Allen and Unwin, 1964. p. 421.).</em></p>
		<p>ಈ ದೃಷ್ಟಿಯಲ್ಲಿ ಸಮಾಜ ಮತ್ತು ದೇವರು ಎರಡು ಒಂದೇ. ಸಮಾಜದ ಕಟ್ಟುಕಟ್ಟಲೆಗಳಿಗೆ "ದೈವತ್ವ" ತುಂಬಿ ಮತಧರ್ಮದ ರೂಪದಲ್ಲಿ ಆಚರಣೆಗೆ ತರುತ್ತೇವೆ. ಹೀಗೆ ಯಾವುದನ್ನು ನಾವು ದೇವರೆಂದು ಕರೆಯುತ್ತೇವೆಯೊ ಅದು ನಿಜಕ್ಕೂ ಸಾಮಾಜಿಕ ಶಕ್ತಿಗಳ ಮೂರ್ತಿವೆತ್ತ ರೂಪ ಮಾತ್ರ. ಈ ರೀತಿಯಲ್ಲಿ ಸಮಾಜವು ದೇವರನ್ನು ಸೃಷ್ಟಿಸಿ ಆ ಮೂಲಕ ಪೂಜಿಸಿಕೊಳ್ಳುತ್ತದೆ ಎನ್ನುವ ಡರ್ಕ್‍ಹೈಮ್‍ನ ಅಭಿಪ್ರಾಯವನ್ನು ನಾವು ಗಣನೆಗೆ ತೆಗೆದುಕೊಳ್ಳಬೇಕಾಗುತ್ತದೆ.</p>
		<p>ಮೇಲೆ ಚರ್ಚಿಸಿದ ದೇವರು ಮತ್ತು ಸಮಾಜದ ಪರಸ್ಪರ ಅನ್ಯೋನ್ಯ ಸಂಬಂಧವನ್ನು ಗಮನದಲ್ಲಿಟ್ಟುಕೊಂಡು ಅಮೆರಿಕಕ್ಕೆ ವಲಸೆ ಬಂದು ನೆಲಸಿರುವ ಭಾರತೀಯರಿಗೆ ಎಂಥ ದೇವರು ಎಷ್ಟು ಬೇಕು ಎನ್ನುವುದನ್ನು ಪರಿಶೀಲಿಸಬೇಕಾಗುತ್ತದೆ. ಇಲ್ಲಿ ನೆಲೆಸಿರುವ ಭಾರತೀಯರ ಪರಿಸರ ಬದಲಾಗಿದೆ, ಆಸೆ ಆಕಾಂಕ್ಷೆಗಳು ಬದಲಾಗಿವೆ. ನಮ್ಮ ಯುವಜನಾಂಗ ಕಂಪ್ಯೂಟರ್ ಜಗತ್ತಿನಲ್ಲಿ ಜೀವಿಸುತ್ತಿದ್ದಾರೆ. ಅವರ ಆಸೆ ಆಕಾಂಕ್ಷೆಗಳು ಬಾಹ್ಯಾಕಾಶ ವಿಶ್ವದಲ್ಲಿ ಗರಿಬಿಚ್ಚಿ ಹಾರುತ್ತಿವೆ. ಇಂತಹ ಜನಾಂಗಕ್ಕೆ ತಕ್ಕಂತ ದೇವರ ಕಲ್ಪನೆಯನ್ನು ಮತ್ತು ಆಚರಣೆಗಳನ್ನು ಪರಿಶೋಧಿಸಿ ಪ್ರಚೋದಿಸಬೇಕಾಗುತ್ತದೆ. ನಮ್ಮ ನಂಬಿಕೆಗಳು ನೇಮ ನಿಯಮಗಳು ಹಾಗು ನೋಂಪಿ ವ್ರತಗಳನ್ನು ವೈಚಾರಿಕತೆಯ ಒರೆಗಲ್ಲಿಗೆ ಹಚ್ಚಿ ನೋಡಬೇಕಾಗುತ್ತದೆ. ಗತಕಾಲದ ಸಮಾಜದ ಅವಶೇಷಗಳಾದ ಜಾತಿ ಪದ್ಧತಿ, ಅರ್ಥವಿಲ್ಲದ ಮಡಿ ಮೈಲಿಗೆಯ ಆಚಾರಗಳು,<em>holier than thou</em>ಎನ್ನುವ ಅಹಂಭಾವ ಇವೆಲ್ಲ ನಮ್ಮ ಯುವಜನರಿಗೆ ಹಾಸ್ಯಾಸ್ಪದವಾಗಿ ತೋರುವುದರಲ್ಲಿ ಆಶ್ಚರ್ಯವೇನಿಲ್ಲ.</p>
		<p>ಬಡತನದಿಂದ ಬಳಲಿದ್ದ ಬಡ ಬ್ರಾಹ್ಮಣನಿಗೆ ಸತ್ಯನಾರಾಯಣ ವ್ರತ ಮಾಡಿದರೆ ಬಡತನ ಪರಿಹಾರವಾಗುತ್ತದೆ ಎಂದು ಉಪದೇಶ ಮಾಡಿದ ಕತೆ ಕೇಳಿ (ಈ ಕತೆಗಳು ಈಗ ಇಂಗ್ಲಿಷಿಗೆ ತರ್ಜುಮೆಯಾಗಿವೆ!) ಇಲ್ಲಿಯ ಮಕ್ಕಳು ನಕ್ಕಿದ್ದನ್ನು ನಾನು ಕಂಡಿದ್ದೇನೆ. ಬಡತನಕ್ಕೆ ದುಡಿಮೆಯೇ ಪರಿಹಾರ ಎನ್ನುವುದು ಇವರ ವೈಚಾರಿಕತೆಯ ದೃಷ್ಟಿ. ನಾವು ಇಲ್ಲಿ ಕಟ್ಟುವ ದೇವಸ್ಥಾನಗಳನ್ನೇ ತೆಗೆದುಕೊಳ್ಳೋಣ. ಯಾವ ದೇವರನ್ನು ಕೂರಿಸಬೇಕೆಂಬುದನ್ನು ಕುರಿತು ಕೊನೆಯಿಲ್ಲದ ಚರ್ಚೆ ನಡೆದು ಭಿನ್ನಾಭಿಪ್ರಾಯದಿಂದ ಜನರಲ್ಲಿ ವೈಮನಸ್ಸು ಬೆಳೆದಿರುವ ನಿದರ್ಶನಗಳು ಬೇಕಾದಷ್ಟಿವೆ.<em>Star Wars</em>ನ ಸಂಪ್ರದಾಯದಲ್ಲಿ ಬೆಳೆದಿರುವ ನಮ್ಮ ಮಕ್ಕಳಿಗೆ ದೊಡ್ಡವರು ದೇವರುಗಳ ಬಗ್ಗೆ ನಡೆಸುವ ವಾಗ್ಯುದ್ಧ ವ್ಯರ್ಥ ಕಾಲಹರಣವಾಗಿ ತೋರುತ್ತದೆ. ವೈಚಾರಿಕತೆಯನ್ನು ಬೆಳಸಿಕೊಂಡಿರುವ ನಮ್ಮ ಯುವ ಜನಾಂಗಕ್ಕೆ ವಿಗ್ರಹಾರಾಧನೆ ಅರ್ಥವಾಗುವುದಿಲ್ಲ. ಕಣ್ಣು ಮುಖಕ್ಕೆಲ್ಲ ನಾಮ ಬಳಿದುಕೊಂಡು ಮೈತುಂಬ ಆಭರಣಗಳನ್ನು ಹೇರಿಕೊಂಡು ನಿಂತಿರುವ ತಿರುಪತಿ ತಿಮ್ಮಪ್ಪ ನನ್ನ ತಂಗಿಯ ಮಗನ ದೃಷ್ಟಿಯಲ್ಲಿ<em>Mr. T</em>ಯಂತೆ ಕಾಣುತ್ತಾನೆ! ನಮ್ಮ ದೇವಸ್ಥಾನಗಳಲ್ಲಿ ಹಾಕಿರುವ ದೇವರ ಸೇವಾಪಟ್ಟಿ ನಮ್ಮ ಮಕ್ಕಳಿಗೆ ಹೋಟೆಲ್<em>Menu</em>ನಂತೆ ತೋರುತ್ತದೆ! ಪೂಜಾ ವಿಧಿಗಳೂ ಅವರ ವೈಚಾರಿಕತೆಯ ಒರೆಗಲ್ಲಿಗೆ ಹೊರತಾಗಿಲ್ಲ. ದೇವರನ್ನು ಏಳಿಸುವುದು ಮತ್ತೆ ಮಲಗಿಸುವುದು ಅವರಿಗೆ ಬಿಡಿಸಲಾಗದ ಸಮಸ್ಯೆ. ನಮ್ಮ ತಾಯಿ ಪೂಜಾ ವಿಧಿಗಳಲ್ಲಿ ಬಹಳ ಕಟ್ಟುನಿಟ್ಟಾದ ಸಂಪ್ರದಾಯಸ್ಥರು. ಬೆಳಗಿನಜಾವ ಎದ್ದು ಸ್ನಾನಮಾಡಿ ವಿಧಿವತ್ತಾಗಿ ಸುಪ್ರಭಾತ ಹಾಡಿ ದೇವರನ್ನು ಎಚ್ಚರಿಸಿ ಪೂಜೆ ಮಾಡುತ್ತಾರೆ. ಪುನಃ ಸಾಯಂಕಾಲ ಸುದೀರ್ಘವಾದ ಪೂಜೆ ನಡೆಸಿ, ಜೋಗುಳ ಹಾಡಿ ದೇವರನ್ನು ಮಲಗಿಸಿ ಆಮೇಲೆ ಊಟ ಮಾಡುತ್ತಾರೆ. ಅವರು ಇಲ್ಲಿಗೆ ಬಂದಿದ್ದಾಗ ಪೋಕರಿಯೊಬ್ಬ ಅವರಿಗೆ ಹಾಕಿದ ಪ್ರಶ್ನೆ "ಅಜ್ಜಿ, ಈಗೇನು ಮಾಡುತ್ತೀರಿ? ನಿಮ್ಮ ದೇವರು ಇಲ್ಲಿ ಮಲಗಿಸಿದರೆ ಅಲ್ಲಿ (ಇಂಡಿಯಾದಲ್ಲಿ) ಎದ್ದಿರುತ್ತಾನೆ, ಗೊತ್ತಾ?" ಅವನನ್ನು ಗದರಿಸಿ ಆ ಪ್ರಶ್ನೆಯ ಹಿಂದಿನ ವೈಚಾರಿಕತೆಯನ್ನು ಅಲ್ಲಗಳೆಯಬೇಕಾಯಿತು. ಹೋದ ಬೇಸಿಗೆಯಲ್ಲಿ ಇಲ್ಲಿನ ಒಂದು ದೇವಸ್ಥಾನಕ್ಕೆ ಹೋಗಿದ್ದಾಗ ಅಲ್ಲಿಯ ಅರ್ಚಕರು ಮಂತ್ರ ಪಠಿಸುತ್ತಾ ನನ್ನನ್ನು ಕುರಿತು ನಕ್ಷತ್ರವೇನು? ಗೋತ್ರವೇನು? ಎಂದು ಕೇಳಿದರು. ನನಗೆ ಗೊತ್ತಿಲ್ಲವೆಂದು ಹೇಳಿದೆ. ಅರ್ಚಕರು ಪೂಜೆ ಮುಂದುವರೆಸಿದರು. ನನ್ನ ಪಕ್ಕದಲ್ಲಿ ನಿಂತಿದ್ದ ನನ್ನ ಮಗ ಪಿಸುಮಾತಿನಲ್ಲಿ "ಅಪ್ಪ, ದೇವರು ಒಂದು ದೊಡ್ಡ ಕಂಪ್ಯೂಟರ್; ನಮ್ಮ ನಕ್ಷತ್ರ ಮತ್ತು ಗೋತ್ರ ಇವು <em>code word,</em>ಅದನ್ನು ಹೇಳದೇಹೋದರೆ ನಮ್ಮ ಪೂಜೆ<em>reject</em>ಆಗುತ್ತೆ. ನಮ್ಮ<em> area code </em>ಸಮೇತ ಫೋನ್ ನಂಬರ್ ಹೇಳುವುದು ಒಳ್ಳೆಯದೆ" ಎಂದ. ಇವು ನಮ್ಮ ಯುವ ಜನಾಂದ ವೈಚಾರಿಕತೆಯ ಕೆಲವು ನಿದರ್ಶನಗಳು.</p>
		<p>ಆ ದೇವರು ಈ ದೇವರು ಎಂದು ಹೆಸರಿಟ್ಟು ನಮ್ಮ ಮನೋವಿಕಾರಗಳಿಗೆ ತಕ್ಕಂತೆ ರೂಪುಗೊಂಡಿರುವ ವಿಗ್ರಹಗಳು ಅತ್ಯಾಧುನಿಕ ನಾಗರೀಕತೆಯ ಪರಿಸರದಲ್ಲಿ ಬೆಳೆಯುತ್ತಿರುವ ನಮ್ಮ ಮಕ್ಕಳಲ್ಲಿ ಭಕ್ತಿಯಾಗಲೀ, ಆಧ್ಯಾತ್ಮ ಭಾವನೆಗಳನ್ನಾಗಲೀ ಮೂಡಿಸುವುದಿಲ್ಲ. ಅರ್ಥವಾಗದ ಸಂಸ್ಕೃತ ಭಾಷೆಯಲ್ಲಿ ನಡೆಯುವ ಪೂಜಾವಿಧಿಗಳು ಬೇಸರ ತರಿಸುತ್ತವೆ. ಮತಧರ್ಮದ ಹೆಸರಲ್ಲಿ ಪ್ರತ್ಯಕ್ಷವಾಗಿಯೋ ಅಥವಾ ಪರೋಕ್ಷವಾಗಿಯೋ ಆಚರಿಸಲ್ಪಡುವ ಜಾತಿ ಪದ್ಧತಿಯ ಕಟ್ಟುಕಟ್ಟಲೆಗಳು ಮಕ್ಕಳ ಮನಸ್ಸನ್ನು ಸಂಕುಚಿತಗೊಳಿಸುತ್ತವೆ. ಆದ್ದರಿಂದ ನಮಗೆ ಇಲ್ಲಿ ಬೇಕಾಗಿರುವುದು ನಮ್ಮ ಮನೋವಿಕಾರಗಳನ್ನು, ಸಂಕುಚಿತ ಮನೋಭಾವನೆಗಳನ್ನು ಮೀರಿನಿಂತು ನಮ್ಮನ್ನು ಆಧ್ಯಾತ್ಮದ ಅನಂತತೆಯತ್ತ ಕರೆದೊಯ್ಯುವ ದೇವರ ಕಲ್ಪನೆ. ಇಂತಹ ದೇವರು ನಮಗೆ ಎಷ್ಟಿದ್ದರೂ ಬೇಕು. ಇಂತಹ ದೇವರ ಕಲ್ಪನೆ ನಾವು ಇಲ್ಲಿ ಕಟ್ಟುವ ಸಮಾಜಕ್ಕೆ ಅಡಿಗಲ್ಲಾಗುತ್ತದೆ. ನಾವು ಇಲ್ಲಿ ಕಟ್ಟುವ ದೇವಾಲಯಗಳು ಮಠಗಳಂತೆ, ಜಾತೀಯತೆ, ಪುರೋಹಿತಶಾಹಿ ಮತ್ತು ಪಟ್ಟಭದ್ರ ಹಿತಾಸಕ್ತಿಗಳ ಸಂಕುಚಿತ ಕೇಂದ್ರಗಳಾಗದಂತೆ ಎಚ್ಚರ ವಹಿಸಬೇಕು. ನಾವು ಇಲ್ಲಿ ನಿರ್ಮಿಸುವ ದೇವಾಲಯಗಳು ಆ ದೇವರು ಈ ದೇವರು ಎನ್ನದೆ ನಮ್ಮ ಆಧ್ಯಾತ್ಮಿಕ ತೃಷೆಯನ್ನು ತಣಿಸುವ "ತೆರೆದ ದೇವಾಲಯ"ಗಳಾಗಬೇಕು. ನಾವು ನಡೆಸುವ ಪೂಜೆಗಳು ಮಾಟಗಾರಿಕೆ (<em>Magic</em>)ಯನ್ನು ಹೋಲುವ ಪೂಜಾವಿಧಿಗಳಲ್ಲಿ, ವ್ರತಗಳಲ್ಲಿ ಮತ್ತು ಆಚಾರಗಳಲ್ಲಿ ಕೊನೆಗೊಳ್ಳದೆ, ಚಿಂತನೆಯ ಮೂಲಕ ನಮ್ಮ ಮಾನಸಿಕ ಆರೋಗ್ಯವನ್ನು ವೃದ್ಧಿಗೊಳಿಸುವ, ಎಲ್ಲ ಮತಗಳ, ಎಲ್ಲ ದರ್ಶನಗಳ ಅಭ್ಯಾಸಕ್ಕೆ ನಮ್ಮನ್ನು ಅಣಿಗೊಳಿಸುವ ಮತ್ತು ಮಾನವೀಯ ಮೌಲ್ಯಗಳನ್ನು ಆಚರಣೆಗೆ ತರುವಂತೆ ಮಾಡುವ ಸಾಧನಗಳಾಗಬೇಕು.</p>
		<p>ಭಾಹ್ಯಾಕಾಶ ವಿಶ್ವದತ್ತ ಮೊಗಮಾಡಿ ತೀವ್ರಗತಿಯಲ್ಲಿ ಮುಂದುವರೆ ಯುತ್ತಿರುವ ಅಮೆರಿಕ ಸಮಾಜದ ಅವಿಭಾಜ್ಯ ಅಂಗವಾಗುವ ಮುಂದಿನ ಪೀಳಿಗೆಯ ಭಾರತೀಯ ಅಮೆರಿಕನ್ನರಿಗೆ ಕರ್ನಾಟಕ ರಾಷ್ಟ್ರ ಕವಿ ಕುವೆಂಪು ರವರ ಈ ಕೆಳಗಿನ ಸಂದೇಶ ಸೂಕ್ತವಾಗಿ ಅನ್ವಯಿಸುತ್ತದೆ:</p>
		<p>ನಮಗಿನ್ನು ಬೇಕಾದುದು ಆ ಮತ ಈ ಮತ ಅಲ್ಲ; ಮನುಜಮತ. ಆ ಪಥ ಈ ಪಥ ಅಲ್ಲ; ವಿಶ್ವಪಥ. ಆ ಒಬ್ಬರ ಈ ಒಬ್ಬರ ಉದಯ ಮಾತ್ರವಲ್ಲ; ಸರ್ವರ ಸರ್ವಸ್ತರದ ಉದಯ. ಪರಸ್ಪರ ವಿಮುಖವಾಗಿ ಸಿಡಿದು ಹೋಗುವುದಲ್ಲ; ಸಮನ್ವಯಗೊಳ್ಳುವುದು. ಮಿತ ಮತದ ಅಂಶಿಕ ದೃಷ್ಟಿಯಲ್ಲ; ... ಎಲ್ಲವನ್ನು ಭಗವದೃಷ್ಟಿಯಿಂದ ಕಾಣುವ ಪೂರ್ಣ ದೃಷ್ಟಿ. ಯಾವ ಭಾವನೆಗಳು ಜಗತ್ತಿನ ಎಲ್ಲ ಮಾನವರಿಗೂ ಅನ್ವಯವಾಗಬಹುದೋ ಅಂತಹ ಭಾವನೆ, ಅಂತಹ ದೃಷ್ಟಿ ಬರಿಯ ಯಾವುದೋ ಒಂದು ಜಾತಿಗೆ, ಮತಕ್ಕೆ, ಗುಂಪಿಗೆ, ಒಂದು ದೇಶಕ್ಕೆ ಮಾತ್ರ ಅನ್ವಯವಾಗುವುದಿಲ್ಲ. ಸರ್ವಕಾಲಕ್ಕೂ ಅನ್ವಯವಾಗುವ ಇವು ಮೂಲ ಮೌಲ್ಯಗಳು. ಈ ಮೌಲ್ಯಗಳು ಮಾನವರನ್ನು ಕೂಡಿಸಿ ಬಾಳಿಸುತ್ತಾ ನಡೆದಾವು. ಗುಂಪುಗಾರಿಕೆಗೆಂದೂ ಇವು ತೊಡಗುವುದಿಲ್ಲ. ...ವ್ಯಕ್ತಿ ಸ್ವಾತಂತ್ರ್ಯವನ್ನು ನೀಡಿಯೂ ಸಮಷ್ಟಿಯ ಉದ್ಧಾರದ ದೃಷ್ಟಿ ಇದರದು.</p>
		<p class="quote-author">
			ಪ್ರೊ| ವೈ. ಆರ್. ಮೋಹನ್<br />(ಟಸ್ಕಲೂಸ, ಅಲಬಾಮ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಸೊಲಿಲೊಕ್ವೀ</h1>
		<p><em>ಈ ಪ್ರತಿಯೊಬ್ಬರ ಸ್ವಗತದಲ್ಲಿ ಪ್ರತಿಧ್ವನಿಸಿದ್ದುದು ಯಾವುದೆಂದರೆ...</em></p>
		<p>ತನ್ನ ಜೊತೆ ತಾನೇ ಮಾತನಾಡುವುದನ್ನು ಸೊಲಿಲೊಕ್ವೀ (ಸ್ವಗತ) ಎನ್ನುತ್ತಾರೆ. - ('ಸೊಲ್' ತನ್ನೊಂದಿಗೆ, 'ಲೊಕ್ವಿ' ಮಾತನಾಡುವುದು - ವೆಬ್ಸ್ಟೆರನ ಇಪ್ಪತ್ತನೇ ಶತಮಾನದ ಬೃಹದ್ ಅರ್ಥಕೋಶದ ಪ್ರಕಾರ) ಅಂತಹ ಹೆಸರಾಂತ ಸ್ವಗತಗಳ ಕರ್ತೃ ಶೇಕ್ಸ್‍ಪಿಯರ್ 'ಟು ಬಿ ಆರ್ ನಾಟ್ ಟು ಬಿ...' ಎಂದು ಹ್ಯಾಮ್ಲೆಟ್‍ನ ಬಾಯಲ್ಲಿ ಹೇಳಿಸಿದ್ದು ನಾನು ಕಾಲೇಜು ಪುಸ್ತಕದಿಂದ ತಿಳಿದದ್ದಲ್ಲ. ಬದಲು ಭಟ್ಟರ ಕಿರಿಸೊಸೆ ಅಪಸ್ಮಾರ ವ್ಯಾಧಿಯ ಗಂಡನೊಡನಾದ ಬಲಾತ್ಕಾರದ ವಿವಾಹ ವೈಪರೀತ್ಯವನ್ನು ಪ್ರತಿಭಟಿಸಿ, ದನದ ಕೊಟ್ಟಿಗೆ ಧೂಲಕ್ಕೆ ಸೆರಗು ನೇಣು ಬಿಗಿದುಕೊಂಡು ಸಾಯುವ ಮೊದಲು ಸಪ್ಪೆ ಮುಖದಿಂದ ನಮ್ಮ ಬಾವಿ ನೀರಿಗೆ ಬರುತ್ತಿದ್ದಾಗ ಕಂಡುಕೊಂಡದ್ದು. ಅಪಮೃತ್ಯುವೆಂದು ಶಾಂತಿಹೋಮಗಳ ಹೊಗೆ ಕುಡಿದು ಕಣ್ಣೊರಸಿಕೊಳ್ಳುತ್ತಿದ್ದ ಅವಳ ಗಂಡ ನಚ್ಚುವನ್ನು ಕಂಡಾಗ ಅನುಕಂಪಿಸಿದ್ದು ಯಾರನ್ನು ಕುರಿತದ್ದೆಂದು ಇದುವರೆಗೆ ಹೊಳೆದಿಲ್ಲ - ಸತ್ತು ಗೆದ್ದ ಶಾರದೆಗೋ ಬದುಕಿನಲ್ಲಿ ಹೈರಾಣವಾದ ಅವಳ ಗಂಡನಿಗೋ?</p>
		<p>ಮನೆಗೆಲಸದ ನಾಗಮ್ಮ ಹುಣಸೇ ಹಣ್ಣಿನಲ್ಲಿ ಇಟ್ಟಂಗಿ ಮಣ್ಣು ಬೆರೆಸಿ ತೆಂಗಿನ ಜುಂಗಿನೊಡನೆ ಹಿತ್ತಾಳೆ ಬಿಂದಿಗೆ ಉಜ್ಜಿ ತೊಳೆಯುತ್ತಿದ್ದಾಗ ವಟಗುಡುತ್ತಿದ್ದುದ್ದೂ ಸೊಲಿಲೊಕ್ವೀನೇ. ''....ಕಣ್ಣಿಂಗೋಗಾ, ಯವ್ವಾರ ಆಡಾಕ್ಬತ್ತಾನೆ ಮತ್ಕ. ಇನ್ನೊಂಸಾರಿ ಕರೀಲಿ 'ಕೆಲಸ್ಬೇಕಮ್ಮೋಂ'ತ. ಬರ್ಲ್ ತಗಂಡ್ ಬಡ್ದಾಕ್ತೀನಿ ಅಂಗೇಯ! ಬ್ಯಾವರ್ಸಿ ಮಕಕ್ಬೆಂಕೀ ಆಕ'' ಅನ್ನುತ್ತಾ ಗಸ್ಸ ಗಸ್ಸನೆ ಉಜ್ಜುತ್ತಿದ್ದ ಕೊಡ ತೂತಾದೀತೆಂದು ಹೆದರಿ ಹೊರಬಂದು ವಿಚಾರಿಸಿದಾಗ ''ಓಟ್ಲು ಮನೆ ಸಂತ್ರಪ್ಪ ಅಕ್ಕಿ ಮಾಡಾಕ್ಕೆ ಕರ್ದಾಗ ಓಗಿರ್ನಿಲ್ವಾ.. ಆ ದರ್ಬೇಸಿಮಕದ್ ನನ್ಮಗ ಯಾರೂ ಇಲ್ದಾಗ ಸೆರಗ್ಲೇ ಕೈಯಾಕೋದ?!... ಗಂಡ ಬುಟ್ಟಾಂತ ಗಣಸ್ರೂ ಬುಟ್ಟಾರಾವ್ವ? ಎಣ್ನೆಂಗ್ಸ್ನಾ...'' ಎಂದು ಸಿಟ್ಟು ಅಪಮಾನ ಕೆರಳಿ ನಟಿಕೆ ಮುರಿದು ಅತ್ತಾಗಲೂ ಮನಸ್ಸು ತೇವವಾಗಿತ್ತು.</p>
		<p>ರಾಜುಮಾಮನ ಮೂರನೇ ಮಗಳು ನಾಲ್ಕು ಸರ್ತಿ ಗರ್ಭಿಣಿಯಾಗಿ ನಾಲ್ಕು ಸತ್ತ ಕೂಸುಗಳನ್ನೇ ಹೆತ್ತಳೆಂದು ಸಿಟ್ಟಾಗಿ ತೋರಿಗೆ ಕಳಿಸಿಬಿಟ್ಟಾಗ ಅವಳ ತಲೆ ಕೆಟ್ಟು ಸಿಕ್ಕ ಸಿಕ್ಕದ್ದನ್ನೆಲ್ಲಾ ಕೂಸೆಂದು ತಬ್ಬಿ ನಕ್ಕು ಅತ್ತು ರಂಪ ಮಾಡುತ್ತಿದ್ದುದನ್ನು ಕಂಡ ಅವಳಮ್ಮ ''ನಾರಾಯಣಾ, ಸಾಕು ಕಣು, ಈ ಕಣ್ಘೋರ. ಸಾವನ್ನಾದ್ರೂ ಕೊಡ್ಬಾರ್ದಾಪ್ಪಾ ಅವಳಿಗೇಂ''ತ ದೇವರ ಮುಂದೆ ದೀಪ ಹಚ್ಚಿ ಬಿಕ್ಕಳಿಸುತ್ತಿದ್ದದ್ದೂ ಸ್ವಗತದಲ್ಲೇ.</p>
		<p>ಲೀಟರಿಗೆ ಎರಡೂವರೆ ರೂಪಾಯಿ ಎಂದು ಬಲು ಜೋಪಾನವಾಗಿ ಹಾಲು ಕಾಯಿಸಿ ಕೆನೆ ತೆಗೆದು ಹಾರ್ಲಿಕ್ಸ್ ಶೀಸೆಯಲ್ಲಿ ತುಂಬಿಸಿಟ್ಟು ಕುದಿಬರಿಸಿದ ಬೆಣ್ಣೆ ಕಾಸಿಟ್ಟ ತುಪ್ಪದ ಬಟ್ಟಲು ಕೈಜಾರಿ ಬಿದ್ದಾಗ 'ಹಯೋ, ದರಿದ್ರವೇ! ಮನೆ ತುಂಬಾ ಹಾಲು ಹೈನು ಕರೀತಿದ್ದಾಗ ಇದ್ದ ಧಾರಾಳಕ್ಕೆ ಇದೂ ಒಂದು ಅಡ್ಡಗಾಲಾಗ್ಬೇಕೇಂ'ತ ವಠಾರದ ನರಸಮ್ಮ ತಮಗೆ ತಾವೇ ವಟಗುಡುತ್ತಿದ್ದಾಗ ನೆರೆಯವರು ಆಕೆಗೆ ಅರಳುಮರಳು ಎಂದಿದ್ದರು.</p>
		<p>ಸ್ವಗತಕ್ಕೆ ಸಿಟ್ಟು, ದುಃಖ, ಅಪಮಾನ, ಗಲಿಬಿಲಿ, ನಿಸ್ಸಹಾಯಕತೆಗಳೇ ಕಾರಣ ಆಗಬಹುದೆಂದು ತಿಳಿದದ್ದು ನಮ್ಮ ಆಫೀಸಿನಲ್ಲಿ ಕೆಲಸ ಮಾಡುತ್ತಿದ್ದ ಮರೆಸ್ಸಾಳಿಂದ "ಹನೀ, ಯೂ ನೋ ಹೌ ಐ ಹೇಟ್ ಟು ಬಿ ಎಂಬಾರೆಸ್ಡ್... ಲಾಸ್ಟ್ ನೈಟ್ ವಿಕ್ಟರ್ ಕೇಮ್ ವಿತ್ ಹಿಸ್ ಪಂಕ್ ಬಿರ್ಕ್ ರೈಟ್ ಇನ್ ದಿ ಮಿಡ್ಲ್ ಆಫ್ ಮೈ ಪಾರ್ಟಿ..." ಎಂಬ ಮಾತಿನಿಂದ 'ಅರೇ, ಇದೇನಪ್ಪಾ ಹಾಡೇ ಹಗಲು ಇವಳ ಸಂಸಾರ ತಾಪತ್ರಯ' ಎಂದುಕೊಂಡು ಒಳಬಂದರೆ ಸ್ಯಾನ್‍ಸವೇರಿಯ ಗಿಡದ ಪಾತಿ ಕೆದರುತ್ತಿದ್ದ ಮರೆಸ್ಸಳನ್ನು, 'ಹೈ!... ಮಾರ್ನಿಂಗ್ ಮರೆಸ್ಸಾ.. ಫಾರ್ ಎ ಸೆಂಕೆಂಡ್ ಐ ಥಾಟ್ ಯೂ ಹಾಡ್ ಆ ಥಿಂಗ್ ಗೋಯಿಂಗ್ ವಿತ್ ಯುವರ್ ಬಾಯ್ ಫ್ರಂಡ್' ಎಂದು ಚುಡಾಯಿಸಿದರೆ 'ಲುಕ್ ಡಿಯರೀ ಐ ಹ್ಯಾವ್ ಹ್ಯಾಡ್ ಅಪ್ ಟು ಹಿಯರ್ ವಿತ್ ಮೆನ್. ಐ ಡೋಂಟ್ ವಾಂಟ್ ಎನಿಮೋರ್ ಕಾಂಪ್ಲಿಕೇಷನ್ಸ್. ಮೈ ಗ್ರೀನ್‍ಫ್ರೆಂಡ್ಸ್ ಹಿಯರ್ ಆರ್ ಮೈ ಲಾಸ್ಟ್ ರೆಫ್ಯೂಜ್' ಎಂದು ಮೇಜಿನ ಸುತ್ತ ಮಲೆನಾಡಿನ ಕಾಡು ಬೆಳಸಿಕೊಂಡಿದ್ದ ಬಿಳಿಬನಶಂಕರಿ ಭುಜ ಕೊಡವಿಕೊಂಡಳು. ಅದೂ ನಿಜವೇ. ಅವಳ ಡೈವೋರ್ಸ್, ಎರಡನೇ ಮದುವೆಯ ಎಡವಟ್ಟು, ಮಲಮಗಳ ಪೂಡ್ಲ್ ನಾಯ್ಮರಿ ಹೇರ್ ಕಟ್ ವಿರೂಪ, ಮಗನ 'ಪಂಕ್ರಾ'ಮಾಯಣ, ಥ್ಯಾಂಕ್ಸ್‍ಗಿವಿಂಗ್ ಟರ್ಕಿ ಸುಟ್ಟು ಕರಕಾದದ್ದು... ಹೀಗೆ ಏನೇನೋ ತನಗಾದ ಅನ್ಯಾಯಗಳನ್ನೆಲ್ಲಾ ಸರಿಜೋಡಿಯವರೊಡನೆ ಹೇಳುವಂತೆ ಪಾಟ್ಹೋಸ್, ಫೀಲೋಡೆಂಡ್ರಾನ್‍ಗಳೊಡನೆ ಆಲಾಪಿಸುತ್ತಿದ್ದಳು - 'ಯುವರ್ಸ್, ಮೈನ್, ಅಂಡ್ ಅವರ್ಸ್' ಎಂಬ ಅವಳ ಬದುಕಿನ ತಲೆಕೆಡುವ ಕ್ಲಿಷ್ಟ ಗಣಿತದ ಗೋಳು ಕೇಳಲು ಇನ್ಯಾರಿಗಿತ್ತು ಪುರಸೊತ್ತು?</p>
		<p>ಹೀಗೆ ಬರೆದರೆ ಸಾವಿರ ಸಾವಿರ ನಿದರ್ಶನಗಳು ನೆನಪಾಗಬಲ್ಲವು. ಇವರೆಲ್ಲ ನೊಂದವರು. ಎಲ್ಲರೂ ಹೆಂಗಸರೇ. ಕೇವಲ ಗಂಡಸರಿಂದಲೇ ನೊಂದವರೆನ್ನಬೇಕಿಲ್ಲ; ಇವರ್ಯಾರೂ ಪುರುಷದ್ವೇಷಿಗಳಲ್ಲ. ಸರ್ವತಂತ್ರ ಸ್ವತಂತ್ರರೆಂದು ಬ್ರಾ ಸುಟ್ಟು 'ನಾವೂ ಮನುಷ್ಯರು, ನಮಗೂ ನಿಮ್ಮಷ್ಟೇ ಹಕ್ಕು (ಬಾಧ್ಯತೆಗಳೂ ಸಹ) ಇವೆ' ಎಂದು ಇತಿಹಾಸ ನಿರ್ಮಿಸಿದ ವೀರಾಂಗನೆಯರಲ್ಲ! ತಮ್ಮಷ್ಟಕ್ಕೆ ಹೇಗೋ ಎಡವಿ ತಡವರಿಸಿಕೊಂಡು ನಡೆದ ಸಾಮಾನ್ಯರಿವರು. ಯಾರೂ  'ಗ್ಲಾಮೆರಸ್' 'ಯೂನೀಕ್' 'ಎಕ್ಸ್ಟ್ರಾರ್ಡಿನರೀ'ಗಳಲ್ಲ. ಆದರೂ ಈ ಪ್ರತಿಯೊಬ್ಬರ ಸ್ವಗತದಲ್ಲಿ ಪ್ರತಿಧ್ವನಿಸಿದ್ದುದು ಯಾವುದೆಂದರೆ ಅವರಲ್ಲಿರುವ ಸುಪ್ತಶಕ್ತಿಯ ತೀವ್ರ ಪ್ರತಿಭಟನೆ; ತಮಗಾಗಿದ್ದ ಅಪಮಾನ, ಅನ್ಯಾಯ ನಷ್ಟಗಳನ್ನು ತಮ್ಮದೇ ರೀತಿಯಲ್ಲಿ ವಿರೋಧಿಸಿದ್ದರು. ಇವರ ನೋವಿನ ಮೂಲಕಾರಣ ಬಡತನ, ಅವಿದ್ಯೆ, ಅನಾರೋಗ್ಯ, ಆರ್ಥಿಕ ಪಾರತಂತ್ರ್ಯಗಳೇ ವಿನಹ ಕೇವಲ ಗಂಡಸರಲ್ಲ. ಅದರಿಂದಾಗಿ ಉತ್ಪತ್ತಿಗೊಂಡ ಮೌಢ್ಯ, ದೌರ್ಜನ್ಯಗಳಿಗೆ ತನ್ಮೂಲಕ ಬಲಾಢ್ಯರ (ಗಂಡ, ಅತ್ತೆ, 'ಬಾಸ್' ಮುಂತಾಗಿ ಸಮಾಜ ಸೃಷ್ಟಿಸಿದ ಸರ್ವಾಧಿಕಾರಿ ಪ್ರತಿನಿಧಿಗಳ) ದಬ್ಬಾಳಿಕೆಗೆ ಸಿಕ್ಕವರು. ಬದುಕಿನ ಪಯಣದಲ್ಲಿ ಏಟು ತಿಂದು ನಿಃಸ್ವತಂತ್ರರಾಗಿ ಪಕ್ಕಕ್ಕುರುಳಿದ 'ನಿರುಪಯೋಗಿ'ಗಳವರು! ಅವರ ಸ್ವರ್ಗ ಮನೆ ಗಂಡ ಮಕ್ಕಳೊಂದಿಗಿನ ನೆಮ್ಮದಿಯ ಬದುಕು. ಪೈಪೋಟಿ ಇಲ್ಲ. ಪ್ರದರ್ಶನ ಚಾಪಲ್ಯವಿಲ್ಲ. ಪ್ರಗತಿ ಪ್ರಚಂಡತೆ ಇಲ್ಲ. ಅವರ ಹನಿಗಣ್ಣು ಫಳಗುಟ್ಟಿದಾಗ ಕಾವ್ಯ ಹೊಮ್ಮಿಲ್ಲ, ಬದಲು ಗೋಳು ಪ್ರತಿಫಲಿಸಿದೆ. 'ಉಸ್ಸೆಂ'ದು ಅವರು ಹಾಸಿಗೆಯಲ್ಲೊರಗಿದಾಗ ಶೃಂಗಾರ ಒಸರಿಲ್ಲ, ಸೋಲಿನ ಸಂಕಟ ಬಿಸಿಗೊಂಡಿದೆ. ಅವರ ನಡೆನುಡಿಯಲ್ಲಿ ನಯಕ್ಕೆ ಸ್ಥಳವಿಲ್ಲ, ಒರಟು ಸತ್ಯವಿದೆ. ಸೌಂದರ್ಯಕ್ಕೆ ಎಡೆಗೊಡದ ಗಂಭೀರ ಮೌನವಿದೆ ಅಲ್ಲಿ.</p>
		<p>ಸಮಾಜೋದ್ಧಾರ, ಜನಸೇವೆ, ಸಮತಾವಾದ, ಸಭೆ-ಸಮಾರಂಭದಲ್ಲಿ ಮೆರವಣಿಗೆ, ಪ್ರಶಸ್ತಿ, ಪದವಿ, ಪ್ರತಿಷ್ಠೆ - ಇವರ ಆಂತರ್ಯವನ್ನು ತಟ್ಟದ ಮುಟ್ಟದ, ಇವರಲ್ಲದ ಪ್ರಪಂಚದ ಆಗುಹೋಗುಗಳು. ಇಂತಹವರನ್ನು ಕುರಿತು ರಂಗುರಂಗಾಗಿ ಬರೆದು, ಅವನ್ನೇ ಬಣ್ಣ ಹಚ್ಚಿ ಕುಣಿದು 'ಓಹ್! ಆಹ್!' ಎಂದು ಉದ್ಗರಿಸಿ 'ಸೆನ್ಸಿಟಿವಿಟಿ' 'ಪರ್ಸನಲ್ ಪೇಯ್ನ್ ಅಂಡ್ ಟ್ರ್ಯಾಡಿಜಿ' 'ಸೋಷಿಯಲ್ ಡೀಸೆನ್ಸಿ' 'ಫ್ಯಾಮಿಲಿ ಕಲ್ಚರ್' 'ಫಿಲಾಸಫೀ'ಗಳನ್ನು ಮೆರೆಯುವವರಿಗೂ ಇವರ ಬದುಕಿಗೂ ತಾಳಮೇಳವಿಲ್ಲ. ಆದರೂ ಇವರು ಇದ್ದಾರೆ ನಮ್ಮ ಸಮಾಜದಲ್ಲಿ, ನಮ್ಮ ನೆರೆ ಹೊರೆಯಲ್ಲಿ, ಹುಡುಕಿ ನೋಡಿಕೊಂಡರೆ ನಮ್ಮ ಮನೆಮನೆಗಳಲ್ಲೂ ಸಹ!</p>
		<p>ಅಮೆರಿಕದಲ್ಲಿ, ಕೆನಡಾದಲ್ಲಿ, ಹೀಗೆ ಎಲ್ಲೆಲ್ಲೂ ಸುಖಬದುಕಿನ ಸೆರಗು ಹಿಡಿದು ಬಂದಿರುವ ನಮಗೆ ನಮ್ಮೂರಿನ ಇಂತಹ ಕಹಿ ವಿಷಯ ಬೇಕಿಲ್ಲ; ನಮಗಷ್ಟೇ ಏನು ಯಾರಿಗೂ ಬೇಕಿಲ್ಲ. ಬೇಡ ಎಂದರೆ ಮಾಯವಾಗುವ 'ಮ್ಯಾಜಿಕ್'ಗಳಲ್ಲ ಬದುಕಿನ ವಾಸ್ತವತೆ. ಇಂತಹ ಗೋಳು ನಮ್ಮೂರಿಗೆ ಮಾತ್ರ ಸೀಮಿತವಾಗಿಲ್ಲ ಎಂದು ಮುದಿ ಜಾನುವಾರುಗಳನ್ನು ಕೂಡುವ ಪಿಂಜರಾಪೋಲಿನಂತಿದ್ದ ಈ ಊರಿನ ನರ್ಸಿಂಗ್ ಹೋಂ ಕಂಡಾಗ ಅನಿಸಿತ್ತು. ಮಿಸೆಸ್ ವಾಟ್‍ಸನ್, ಬಿಂಗ್‍ಹ್ಯಾಮ್, ಮಿಸ್ ವೇವರ್ಲಿ ಮುಂತಾದವರು ವಾರಾಂತ್ಯದಲ್ಲಿ ಮೈಯೆಲ್ಲಾ ಕಣ್ಣಾಗಿ ಮುಂಬಾಗಿಲು ಕಾಯುತ್ತಾ ಕೂಡುವ ಚಿತ್ರ ಕಂಡಾಗ ಸಾವಿಗಾಗಿಯೇ ಕಾದು ಕೂತಿದ್ದಾರೇನೋ ಎನಿಸುತ್ತದೆ. ಕಸುವಿದ್ದಾಗ ಇವರೂ ನಮ್ಮಂತೆ ಮನೆ, ಮಕ್ಕಳು, ಗಂಡ, ಗೆಳೆತನವೆಂದು ನಿಭಾಯಿಸಿದವರು. ಈಗ ಈ ಹಿರಿಯರು 'ಪ್ರಾಗ್ಮಾಟಿಸಂ' 'ಪ್ರಾಕ್ಟಿಕ್ಯಾಲಿಟಿ' ಎಂಬ ಹೆಸರಲ್ಲಿ ಸವಕಲು ನಾಣ್ಯವಾಗಿದ್ದಾರೆ. ತಮ್ಮಲ್ಲೇ ಏನೋ ಗೊಣಗಿಕೊಂಡು ನಗು ಅಳು ರೋಷಗಳ ವಿಕಟ ನಡವಳಿಕೆಯಲ್ಲಿರುವದನ್ನು ಕಂಡಾಗ ಮುಪ್ಪಿನ ಭಯಕ್ಕಿಂತ ಮಕ್ಕಳು ಮನೆಯವರಿಗೇ ಬೇಡವಾಗುವ ದೌರ್ಭಾಗ್ಯದುರಂತಕ್ಕಾಗಿ ಬೆಚ್ಚುವಂತಾಗಿದೆ - ಎಲ್ಲಿ ಎಡವಿದೆವೋ ಎಲ್ಲಿ ತಪ್ಪಿದೆವೋ ಎಂದು ಕಡೆಗಾಲದಲ್ಲಿ ಪರದೇಶದ ನರ್ಸಿಂಗ್ ಹೋಂನಲ್ಲಿ ಕೂತು ಬದುಕಿನ ತಾಳೆ ನೋಡಬೇಕಾದೀತೆಂಬ ಸ್ವಾರ್ಥದ ಅಂಜಿಕೆಯಿಂದಾಗಿ, ಇಂತಹವರನ್ನು ಕಂಡು ಕನಿಕರಿಸಿ ಆಗೀಗ ಏನೋ ಅಷ್ಟಿಷ್ಟು ಕೊಟ್ಟು ಕೈತೊಳೆದ ಮಾತ್ರಕ್ಕೆ ಮುಗಿಯದು ಕತೆ, ಅವರ ವ್ಯಥೆ. ಉಂಡುಟ್ಟು ನೆಮ್ಮದಿಯಾಗಿರುವ ಪುಣ್ಯವಂತರು ನಾವು. ನಮ್ಮ ಪುಣ್ಯದಲ್ಲಿ ಸಮಪಾಲನ್ನಲ್ಲದಿದ್ದರೂ ಸ್ವಲ್ಪವನ್ನಾದರೂ ಅವರೊಡನೆ ಹಂಚಿಕೊಂಡಾಗ ಅವರ ಒಳಿತಿಗಿಂತ ನಮ್ಮ ಹೆಮ್ಮೆಗೇ (ಕೆಲವೊಮ್ಮೆ ಟ್ಯಾಕ್ಸ್ ಬ್ರೇಕ್ ಕೂಡ ಸಿಕ್ಕೀತು!) ಪ್ರಾಧಾನ್ಯ ಬರುತ್ತದೆ. ಇದರಿಂದ ಹೆಚ್ಚಿನ ಪ್ರಯೋಜನವಿಲ್ಲ. ಅಂತಹ ವ್ಯಥೆಯ ಮೂಲವನ್ನೇ ನಾಶಮಾಡಬಹುದಾದರೆ ಜಾಣತನವೆನಿಸದು. ಆದರೆ ಅದು ಕಷ್ಟಸಾಧ್ಯದ ಮಾತು. ಅದಕ್ಕಾಗಿ ಮನೆ ತೊರೆದು ಸಮಾಜೋದ್ಧಾರ ಎಂಬ ಭಾರೀ ಸಾಹಸಕ್ಕೆ ಇಳಿಯದೆಯೇ ಮಾಡಬಹುದಾದ ಹಲವು ಮಾರ್ಗಗಳಿವೆ. ಒಂದೋ ನಮ್ಮ ಮನೆಗಳಲ್ಲೇ ನಡೆಯುವ ಅನ್ಯಾಯ, ಅವ್ಯವಸ್ಥೆಗಳನ್ನು ಗುರುತಿಸಿ, ನಮ್ಮವರಾದರೂ ಸಹ ನಿಷ್ಪಕ್ಷಪಾತವಾಗಿ ವರ್ತಿಸಿ, ನಮ್ಮದೇ ಕುಂದುಕೊರತೆಗಳನ್ನು ಇಲ್ಲವಾಗಿಸುವ ಹಿರಿತನ, ಸುಸಂಸ್ಕೃತಿ, ಮನೋವೈಶಾಲ್ಯ ನಮ್ಮಲ್ಲಿ ಎಚ್ಚೆರಿಸಬೇಕು. ಇದರಿಂದ ನಮ್ಮ ಹೆಜ್ಜೆಯ ಜಾಡು ಹಿಡಿಯುವ ನಮ್ಮ ಮಕ್ಕಳಲ್ಲಿ ಜೀವನ ಮೌಲ್ಯ ಸೃಷ್ಟಿಯಾಗಬಹುದು. ಕಂಡವರ ಅನ್ಯಾಯ, ಕಷ್ಟಗಳ ಬಗ್ಗೆ ಸ್ಪಂದನ, ಸಹನೆ, ಅನಿಸಿಕೆ ಮುಂತಾದ ಸಜ್ಜನ ನಡವಳಿಕೆ ಇರದೆ ತಾನುಂಟೋ ಮೂರು ಲೋಕ ಉಂಟೋ ಎನ್ನುವ ಪಂಡಿತಪೀಳಿಗೆಯಿಂದ ಅಣುಸ್ಫೂಟಕ್ಕಿಂತ ಘೋರವಾದ ದುರಂತವಾದೀತು. ಊರು ಬಳಿಯುವ ಮೊದಲು ಅಂಗಳ ಬಳಿದುಕೊಳ್ಳುವುದಾಗಬೇಕು. ನಮ್ಮಲ್ಲಿ, ನಮ್ಮ ಮಕ್ಕಳಲ್ಲಿ ಅಕ್ಷರತೆಗಿಂತ ಹಿಚ್ಚಿನ 'ವಿದ್ಯೆ' ಮೂಡಬೇಕು. ಹೊರಗಿನ ಆಡಂಬರ, ಆಢ್ಯತೆಗಿಂತ ಮೇಲಿನ ಮಾನವೀಯ ಮೌಲ್ಯ ಮೂಡಬೇಕು.</p>
		<p>ಅಲ್ಲಿಯ ತನಕ 'ಟು ಬೀ ಆರ್ ನಾಟ್ ಟು ಬೀ' ಎಂದು ಅಲವತ್ತುಕೊಳ್ಳುವ ಜೀವಗಳಿಗೆ ಮುಕ್ತಿ ಇಲ್ಲ - ಭಾರತದಲ್ಲಿರಲಿ, ಅಮೆರಿಕದಲ್ಲೇ ಇರಲಿ.</p>
		<p class="quote-author">
			-ಲಲಿತಾ ಕುಪ್ಪಸ್ವಾಮಿ<br />(ಲಾಸ್ ಎಂಜೆಲೀಸ್, ಕ್ಯಾಲಿಫೋರ್ನಿಯ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಚಿತ್ರಗುಪ್ತ</h1>
		<p><em>ಭಾರತೀಯ ಭಾಷೆಗಳಿಗೆ ಕಂಪ್ಯೂಟರ ಮೇಲೆ ಅಚ್ಚುಕಟ್ಟುವ ಒಂದು ಪದ್ಧತಿ</em></p>
		<p>ಡಿಸೆಂಬರ್ ೧೯೮೨ರಲ್ಲಿ ಭಾರತಕ್ಕೆ ಭೇಟಿಕೊಟ್ಟಾಗ, ನನ್ನ ಹೈಸ್ಕೂಲು ಮತ್ತು ಕಾಲೇಜು ದಿನಗಳಲ್ಲಿ ಬರೆದು ಬಚ್ಚಿಟ್ಟ ಕವನಗಳ ಕಂತೆಯೊಂದು ಕಣ್ಣಿಗೆ ಬಿದ್ದಿತು. ಅವುಗಳನ್ನು ಏನು ಮಾಡಬೇಕೆಂದು ತಿಳಿಯದೆ ಈ ದೇಶಕ್ಕೆ ತಂದುದಾಯಿತು. ನಂತರ, ಕನ್ನಡದ ಲಿಪಿಯನ್ನು ರಚಿಸಿ ಕಂಪ್ಯೂಟರ ಮೇಲೆ ಮುದ್ರಿಸಿ ನನ್ನ ಕವನಗಳನ್ನು ಪ್ರಕಟಪಡಿಸಬೇಕೆಂಬ ವಿಚಾರ ಹೊಳೆಯಿತು. ಹೀಗೆ ಉದ್ಭವಗೊಂಡ<strong>ಚಿತ್ರಗುಪ್ತ</strong>ಈಗ ಭಾರತೀಯ ಭಾಷೆಗಳನ್ನು ಅಚ್ಚುಕಟ್ಟು(Typeset)ವ ಒಂದು ಸಂಪೂರ್ಣ ಪರಿಸರವಾಗಿ ನಿಲ್ಲುತ್ತಾನೆ.<strong>ಚಿತ್ರಗುಪ್ತ</strong>ನು ಕನ್ನಡಿಗನಾಗಿ ಹುಟ್ಟಿದರೂ ಈ ಸದ್ಯಕ್ಕೆ ತೆಲುಗು ಬರೆಯಬಲ್ಲ. ಮತ್ತು ಅಸ್ಪಷ್ಟವಾಗಿ ತಮಿಳು ಗೀಚಬಲ್ಲ. ಹಿಂದಿಯೂ ಸೇರಿದಂತೆ ಉಳಿದ ಭಾರತೀಯ ಭಾಷೆಗಳನ್ನು ಅವನಿಗೆ ಕಲಿಸುವುದು ಸುಲಭ.</p>
		<p><strong>ಚಿತ್ರಗುಪ್ತ</strong>ನು ಯಾವ ವಿಶೇಷ ಹಾರ್ಡ್‍ವೇರ್ ಉಪಯೋಗಿಸದೆ, ಹಿರಿ (main frame) ಕಂಪ್ಯೂಟರ ಮೇಲೆ ವಾಸವಾಗಿದ್ದು ಸೂಕ್ಷ್ಮಭೇದಕ ಲೇಸರ್ ಮುದ್ರಕ(<em>high resolution laser printer</em>)ದ ಮೇಲೆ ಒಡಮೂಡುತ್ತಾನೆ. ಇವನನ್ನು ಇತರ ಹಿರಿ ಅಥವಾ ಮರಿ ಕಂಪ್ಯೂಟರ್ ಮತ್ತು ಬೊಟ್ಟುಚಿತ್ರ(bitmapped)ದ ಮುದ್ರಣ ಯಂತ್ರಗಳಿಗೆ ಅಳವಡಿಸಿಕೊಳ್ಳಬಹುದು, ಸ್ವಲ್ಪ ಪರಿಶ್ರಮದಿಂದ.</p>
		<p>ಮುದ್ರಣ ಯಂತ್ರದ ಮೇಲೆ ಮೂಡುವ ಮುಂಚೆ ನಿಮ್ಮ ಗ್ರಾಸ(<em>input</em>)ವು ಅಕ್ಷರ ಸಂಯೋಜಕ(<em> Assembler </em>) ಮತ್ತು ಪದ ಸಂಸ್ಕಾರಕ(<em> Word Processor</em>) ಗಳ ಮೂಲಕ ಅರಗಿಸಲ್ಪಡಬೇಕು. ಒಂದು ಧ್ವನಿಗೆ ಒಂದು ಕೀ ಒತ್ತುತ್ತ ತಯಾರಿಸಿದ ಗ್ರಾಸ ಪದ್ಧತಿಯಲ್ಲಿ, ಚಿತ್ರ ಪರದೆ(<em>Graphics Screen</em>) ಇಲ್ಲದ್ದರಿಂದ, ಅದು ನಿಮ್ಮ ಹೆಸರುಗಳನ್ನು<em>spell</em> ಮಾಡುವಂತೆ ಇಂಗ್ಲಿಷ್‍ನಲ್ಲಿ ಕಾಣುತ್ತದೆ. ಉದಾಹರಣೆಗೆ "&lt;ಕ&gt;&lt;ಅ&gt;&lt;ನ&gt;&lt;ನ&gt;&lt;ಅ&gt;&lt;ಡ&gt;&lt;ಅ&gt;ಎಂಬ ೭ ಕೀಗಳನ್ನು ಒತ್ತಿದಾಗ ಪರದೆಯ ಮೇಲೆ<em>kannad'a</em>ಎಂದು ಕಂಡರೂ ಕನ್ನಡ ಎಂದು ಸರಿಯಾಗಿಯೇ ಮುದ್ರಿಸಲ್ಪಡುವುದು.</p>
		<p>ಅಕ್ಷರ ಸಂಯೋಜಕವು ಈ ರೀತಿ ತಯಾರಿಸಿದ ಗ್ರಾಸ ಆವಳಿ (<em>input file</em>) ಯನ್ನು ಚಿತ್ರ ಸಂಜ್ಞೆಗಳಿಗೆ ರೂಪಾಂತರಿಸುತ್ತದೆ. ಈ<strong>ಚಿತ್ರಗುಪ್ತ</strong>ನು ಬರವಣಿಗೆಯ ವಿವಿಧ ಶೈಲಿಗಳನ್ನು ಬುದ್ಧಿವಂತಿಕೆಯಿಂದ ಆರಿಸುವ ಸಾಮಥ್ರ್ಯ ಹೊಂದಿದ್ದಾನೆ. &lt;ನ್&gt; ಎಂಬ ಧನಿಯು ಅಂದ ಮತ್ತು ಅನ್ನ ಎರಡು ಶಬ್ದಗಳಲ್ಲಿ ಬಂದರೂ ಅದು ತಾನಾಗಿಯೇ ವಿಭಿನ್ನವಾಗಿ ಮುದ್ರಿತವಾಗುತ್ತದೆ. ಪದ ಸಂಸ್ಕಾರವು ಮಾರ್ಜಿನ್ ಹೊಂದಿಸುವುದು, ಕೇಂದ್ರೀಕರಿಸುವುದು, ವಿವಿಧ ಅಳತೆ ಮತ್ತು ಶೈಲಿಯ ಅಕ್ಷರಗಳನ್ನು ಆರಿಸುವುದು, ಮತ್ತು ಇತರ ಅಚ್ಚುಕಟ್ಟುವ ಕೆಲಸಗಳನ್ನು ಮಾಡುತ್ತದೆ. ಇಂಗ್ಲಿಷ್, ತೆಲುಗು, ಕನ್ನಡ ಇತ್ಯಾದಿ ಲಿಪಿಗಳನ್ನು ಮಿಶ್ರಣ ಮಾಡಿ ಬರೆಯಬಹುದು (ಉದಾಹರಣೆಗೆ ಇದೇ ಲೇಖನ). ಇದು ಅರಗಿಸಿದ ಮುದ್ರಣಯಂತ್ರಕ್ಕೆ ಕೊಡಲು ಅಲ್ಲಿ ೮.೫" X ೧೧" ಬಿಳಿ ಹಾಳೆಯ ಮೇಲೆ ಮುದ್ದು ಕನ್ನಡ ಮೂಡುವುದು. ಅಮೆರಿಕನ್ನಡ-೪ರ ಸಂಪಾದಕೀಯದಲ್ಲಿ ಶ್ರೀ ಹರಿಹರೇಶ್ವರ ಅವರು ಕರೆದ ಈ 'ವಿಶ್ವೇಶ್ವರ ಶೈಲಿ'ಯ ಲಿಪಿಯನ್ನು ನೀವು ಅಮೆರಿಕನ್ನಡ-೨ರಿಂದಲೇ ಕಾಣುತ್ತಿದ್ದೀರಿ.</p>
		<p>ಭಾರತೀಯ ಭಾಷೆಗಳನ್ನು ಒತ್ತು ಮತ್ತು ಮಾತ್ರೆಗಳ ಸಹಿತ ಮೂರರಿಂದ ನಾಲ್ಕು ಪಾತಳಿಗಳಲ್ಲಿ ಬರೆಯುತ್ತೇವೆ.<strong>ಚಿತ್ರಗುಪ್ತ</strong>ನು ಇದರಲ್ಲಿ ನಿಪುಣನಿದ್ದರೂ, ಈಗ ಬಲದಿಂದ ಎಡಕ್ಕೆ ಬರೆಯಲಾರ. ಉರ್ದುವಿಗೆ ಇದು ಅವಶ್ಯಕ. ಆದಾಗ್ಯೂ ಸುಲಭವಾಗಿ ಸಿಕ್ಕುವ ಸಾಫ್ಟ್‍ವೇರ್ (<em>ಫಾಲಿಬ್</em>)ಅನ್ನು<strong>ಚಿತ್ರಗುಪ್ತ</strong>ನಿಗೆ ಸಹಾಯಕನನ್ನಾಗಿ ತಂದುಕೊಂಡರೆ ಬಲದಿಂದ ಎಡಕ್ಕೆ ಬರೆಯಬಹುದು.</p>
		<p>ಚಿತ್ರಪರದೆ ಮತ್ತು ಸರಿಯಾದ ಸಾಫ್ಟ್‍ವೇರ್‍ದೊಂದಿಗೆ ಅಕ್ಷರಗಳ ಗುಣಮಟ್ಟವನ್ನು ಹೆಚ್ಚಿಸಬಹುದು.<strong>ಚಿತ್ರಗುಪ್ತ</strong>ನನ್ನು ಪರ್ಸನಲ್ ಕಂಪ್ಯೂಟರಿಗೆ ಅಳವಡಿಸಿಕೊಳ್ಳುವುದು ಕಠಿಣವಲ್ಲ. ಲೇಸರ್ ಮುದ್ರಕದ ಬೆಲೆ ದಿನದಿನವೂ ಇಳಿಯುತ್ತಿದೆ. ಪರ್ಸನಲ್ ಕಂಪ್ಯೂಟರ್, ಲೇಸರ್ ಮುದ್ರಕ, ಮತ್ತು<strong>ಚಿತ್ರಗುಪ್ತ</strong>ರ ಸಂಯೋಗವು ಪತ್ರಿಕೆ, ಕಛೇರಿ ಮತ್ತು ಲೇಖಕರಿಗೆ ಅಚ್ಚುಕಟ್ಟಾಗಿ ಬೇಗನೆ ಮುದ್ರಿಸಲು ಒಂದು ಸಮರ್ಥ ಅನ್ಯ ವಿಧಾನವಾಗುತ್ತದೆ. ಭಾರತೀಯ ಸಾಹಿತ್ಯ ಬೆಳವಣಿಗೆಗೆ ಮುದ್ರಣವೇ ಒಂದು ಕಷ್ಟದ ಹೆಜ್ಜೆಯಾಗಿರುವ ಈ ಕಾಲದಲ್ಲಿ ಇಂತಹ ಇತರ ವಿಧಾನಗಳು ವರದಾನವಾಗಬಹುದು.</p>
		<p class="text-center"><strong><u>ಲಿಪಿ ಮಾದರಿಗಳು</u></strong></p>
		<p class="text-center"><em>ಕನ್ನಡ</em></p>
		<p class="text-center">ಅಮೆರಿಕನ್ನಡ</p>
		<p class="text-center">ಅಮೆರಿಕನ್ನಡ</p>
		<p class="text-center">ಅಮೆರಿಕನ್ನಡ</p>
		<p class="text-center">ಅಮೆರಿಕನ್ನಡ</p>
		<p class="text-center"><em>ಅಮೆರಿಕನ್ನಡ</em></p>
		<p class="text-center"><em>ತೆಲುಗು</em></p>
		<p>hÇತSಷ ಟÉಷಿ¥ಂ hÇತSಷ ಟÉಷಿ¥ಂ</p><!--error-->
		<p>ತಮಿಳು</p><!--Missing-->
		<p><strong>ಕೃತಜ್ಞತೆಗಳು</strong></p>
		<p>ಅಮೆರಿಕನ್ನಡಕ್ಕಾಗಿ ಚಿತ್ರಗುಪ್ತನನ್ನು ಬಳಸಿಕೊಂಡು, ಅಕ್ಷರಗಳಿಗೆ ಸುಧಾರಣೆಗಳನ್ನು ಸೂಚಿಸುತ್ತ, ಮೇಲಾಗಿ ನನ್ನಲ್ಲಿ ಅಪಾರ ಹೆಮ್ಮೆ ತೋರಿ ಪ್ರೋತ್ಸಾಹ ಕೊಡುತ್ತಿರುವ ನಾಗಲಕ್ಷ್ಮೀ ಮತ್ತು ಹರಿಹರೇಶ್ವರರಿಗೆ ನಾನು ಕೃತಜ್ಞ.</p>
		<p>[ಈ ಲೇಖನವನ್ನು ಚಿತ್ರಗುಪ್ತನಿಂದ ಅಚ್ಚುಕಟ್ಟಿಸಿ ಮುದ್ರಿಸಲಾಗಿದೆ]</p>
		<p class="quote-author">
			-ವಿಶ್ವೇಶ್ವರ ದೀಕ್ಷಿತ<br />(ಲಾಸ್ ಎಂಜೆಲೀಸ್, ಕ್ಯಾಲಿಫೋರ್ನಿಯ)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಯಾಂಕ್ಯಾಯಣ</h1>
		<p><em>[ಯಂಕ ಯಾಂಕೀ (yankee) ಆದದ್ದು]</em></p>
		<p>ಪಾತ್ರಗಳು : ಯಂಕ, ಶ್ವೇತ, ರಾಯರು</p>
		<p>[ಯಲ್ದೂರಿನ ಯಂಕ ಕೆಲವೇ ದಿನಗಳ ಹಿಂದೆ ಈ ದೇಶಕ್ಕೆ ಬಂದಿದ್ದಾನೆ. ಇಲ್ಲಿನ ಭಾಷೆ, ಆಹಾರ, ಚಳಿ, fast life style ಇವೆಲ್ಲಾ ನೋಡಿ ಬಹಳ  home sick ಆಗಿದ್ದಾನೆ. ಯಾರಾದರೂ ಭಾರತೀಯರು, ಅದರಲ್ಲೂ ಕನ್ನಡಿಗರು ಸಿಗ್ತಾರೆಯೋ ಎಂದು ಚಾತಕ ಪಕ್ಷಿಯಂತೆ ನಿರೀಕ್ಷಿಸುತ್ತಿದ್ದಾನೆ. ಹೀಗೇ ಒಂದು ದಿನ ಒಬ್ಬ ಭಾರತೀಯ ಮಹಾಶಯನನ್ನು ಭೇಟಿಯಾಗುತ್ತಾನೆ. ಈ ಮಹಾಶಯ ಥಳ ಥಳ ಹೊಳೆಯುವ mod dress ಧರಿಸಿದ್ದಾನೆ. ಕಣ್ಣಿಗೆ ಕಪ್ಪು ಕನ್ನಡಕ, ಕೈ ಬೆರಳುಗಳಲ್ಲಿ ನಕಲಿ ಉಂಗುರಗಳು ಬಾಯಲ್ಲಿ ಪೈಪ್ ಇದೆ. Rock tune ಒಂದಕ್ಕೆ ಮೈ ಕುಣಿಸುತ್ತಾ ಪ್ರವೇಶಿಸುತ್ತಾನೆ. ತಂದೆ ತಾಯಿ ಕೊಟ್ಟಿದ್ದ ಅಚ್ಚ ಸಂಸ್ಕೃತ ಶ್ವೇತಾಂಬರ ಶರ್ಮ ಎಂಬ ಹೆಸರನ್ನು Swet ಎಂದು ಅಮೆರಿಕನೈಸ್ ಮಾಡಿಕೊಂಡಿದ್ದಾನೆ. ನಮ್ಮ ಯಂಕ ಸಾಧಾರಣವಾದ ಬಟ್ಟೆ ಧರಿಸಿದ್ದಾನೆ. ಮುಖದಲ್ಲಿ, ನಡಿಗೆಯಲ್ಲಿ ದೈನ್ಯತೆ ಇದೆ. ಶ್ವೇತ (Swet) ಯಂಕನನ್ನು ನೋಡಿಯೂ ನೋಡದವನ ಹಾಗೆ ದೂರದಲ್ಲಿ ಕಾಣುತ್ತಿರುವ ಅರ್ಧ ನಗ್ನ ಪೋಸ್ಟರ್ ಒಂದನ್ನು ನೋಡುತ್ತಾ ನಡೆಯುತ್ತಿದ್ದಾನೆ. ಯಂಕನೇ ಶ್ವೇತನನ್ನು ಸಮೀಪಿಸಿ ಮಾತು ಪ್ರಾರಂಭಿಸುತ್ತಾನೆ.]</p>
		<p>ಯಂಕ: Excuse me sir, are you an Indian?</p>
		<p>ಶ್ವೇತ: (ಠೀವಿಯಿಂದ ಎತ್ತಲೋ ನೋಡುತ್ತಾ, ತಿರಸ್ಕಾರದ ಭಾವನೆಯಿಂದ ಉತ್ತರಿಸುತ್ತಾನೆ. ಅವನ ಮಾತುಗಳಲ್ಲಿ ಇಲ್ಲಿನ mannerisms ಬಹಳವೇ ಕಂಡು ಬರುತ್ತವೆ.  a sort of, you know, better you behave, ..... my gosh, ಇವೇ ಮುಂತಾದುವು ಧಾರಳವಾಗಿ ಕಂಡು ಬರುತ್ತದೆ.) A sort of, you can say yes and no.</p>
		<p>ಯಂಕ: (ಇನ್ನೂ ಅದೇ ದೈನ್ಯತೆಯಿಂದಲೇ)  I am sorry sir, I could not follow you.</p>
		<p>ಶ್ವೇತ: oh, oh, it is a long story (ಬಲಗೈನಲ್ಲಿರುವ ವಾಚನ್ನು ನೋಡುತ್ತಾ) it is getting darn late, I should be going now (ಹೊರಡಲುಪಕ್ರಮಿಸುವನು).</p>
		<p>ಯಂಕ: (ಶ್ವೇತನನ್ನು ನಿಲ್ಲಿಸುತ್ತಾ) could you please tell me your native place.</p>
		<p>ಶ್ವೇತ: (ಇನ್ನೂ ತಿರಸ್ಕಾರ ಭಾವನೆಯಿಂದಲೇ) I come from ಬ್ಯಾಂಗಲೋರ್.</p>
		<p>ಯಂಕ: (ಮುಖ ಬಹಳ ದೊಡ್ಡದು ಮಾಡ್ತಾ) ಓಹೋ ನಮ್ಮ ಬೆಂಗಳೂರಾ ಸಾರ್. ಬಹಳ ಸಂತೋಷ ಸಾರ್ ಬಹಳ ಸಂತೋಷ. ನಾನೂ ಸಹ ಅಲ್ಲಿಂದಲೇ ಬೆಂಗಳೂರಿಂದಲೇ. ಹಾಗಾದರೇ ಕನ್ನಡದಲ್ಲಿ ಮಾತನಾಡಬಹುದಲ್ಲವೇ? ನಾನು ಇಲ್ಲಿಗೆ ಬಂದಮೇಲೆ ಕನ್ನಡದಲ್ಲಿ ಮಾತನಾಡಲು ಯಾರೂ ಸಿಗದೆ ಕನ್ನಡಿಗರಿಗಾಗಿ ಕಾತರಿಸ್ತಿದ್ದೆ.</p>
		<p>ಶ್ವೇತ: I am sorry. It is almost ten years since I left Bangalore, you know. I have almost forgotten kannada</p>
		<p>ಯಂಕ: ಅಲ್ಲ ಸಾರ್, ಇಪ್ಪತ್ತು ವರ್ಷ ಕಲಿತ ಮಾತೃ ಭಾಷೇನ ಹತ್ತು ವರ್ಷ ಹೊರಗೆ ಇದ್ದಾಕ್ಷಣ ಮರೆಯೋಕೆ ಸಾಧ್ಯವೇ ಸಾರ್. ನೀವು ಬಹುಶಃ ಜೋಕ್ ಮಾಡ್ತಿರಬೇಕಲ್ಲವೆ ಸಾರ್.</p>
		<p>ಶ್ವೇತ: (ತನ್ನ ಸಣ್ಣತನಕ್ಕೆ ತನಗೆ ನಾಚಿಕೆಯಾದರೂ, ತೋರಗೊಡದೆ) ಆದರೂ ofcourse, here and there I remember a few kannada words.</p>
		<p>ಯಂಕ: (in a sarcastic tone) ಕನ್ನಡ ಮಾತೆ ಧನ್ಯಳು ಸಾರ್. ಇಷ್ಟಾದರೂ ಅಭಿಮಾನ ಇಟ್ಟಿದ್ದೀರಲ್ಲ. ಅಲ್ಲ ಸಾರ್ ಕನ್ನಡ ನುಡಿಗಾಗಿ, ನಾಡಿನ ಜನರಿಗಾಗಿ, ಕನ್ನಡಕ್ಕಾಗಿ, ಸಮಾಜದ ಏಳಿಗೆಗಾಗಿ ದುಡಿಯುತ್ತಿರುವ ಮಹನೀಯರನ್ನು ನೆನಸಿಕೊಂಡರೆ ನಾವು ಎಷ್ಟು ಸಣ್ಣ ಜನ ಎಂದನ್ನಿಸೋಲ್ವೆ ಸಾರ್. ಉದಾಹರಣೆಗೆ ತೊಗೊಳ್ಳಿ, ಆ ನಮ್ಮ ಕೈಲಾಸಂ ಸಾರ್, England ಗೆಲ್ಲಾ ಹೋಗಿಬಂದು ಒಳ್ಳೆ ದೊಡ್ಡ ಕೆಲಸದಲ್ಲಿದ್ದು, ಅದನ್ನೆಲ್ಲ ಬಿಟ್ಟು ಕನ್ನಡಕ್ಕಾಗಿ, ಕನ್ನಡ ಜನಕ್ಕಾಗಿ ತಮ್ಮ ವೇಳೆಯನ್ನೆಲ್ಲಾ ಅರ್ಪಿಸಿದ್ರಲ್ಲಾ ಸಾರ್.</p>
		<p>ಶ್ವೇತ: (ಯಂಕನ ಭಾಷಣದಲ್ಲಿ ಸ್ವಲ್ಪವೂ ಆಸಕ್ತಿ ತೋರಿಸದೆ, ಬೇಕಾಬಿಟ್ಟಿ  ಭಾವದಿಂದ) ಯಾರ್ರೀ ಆ ನಿಮ್ಮ ಕೈಲಾಸಂ. ಅದೇ short stories ಒಂದೆರಡು ಗೀಚಿದ್ದಾರೆ, ಅವರೇನೇನ್ರೀ?</p>
		<p>ಯಂಕ: ಅಯ್ಯೋ, ಅಲ್ಲ ಸಾರ್, ನಿಮಗೆ ಬಹಳ ಮರೆವಿರಬೇಕು. ಕನ್ನಡ ಜನಕ್ಕೆ ಪೋಲಿಕಿಟ್ಟಿ, ತಾಳಿಕಟ್ಟೊಕ್ಕೂಲೀನೆ, ಬಂಡ್ವಾಳ್ವಿಲ್ಲದ್ ಬಡಾಯಿ, ನಮ್ಬ್ರಾಹ್ಮಣ್ಕೆ ಮುಂತಾದ ನಾಟಕಗಳನ್ನು ಕೊಟ್ಟಿರುವ ಪ್ರಹಸನ ಪಿತಾಮಹ ಕನ್ನಡಕ್ಕೊಬ್ಬನೇ ಕೈಲಾಸಂ ಅಲ್ವೇ ಸಾರ್?</p>
		<p>ಶ್ವೇತ: ಯೇನು ಪ್ರಹಸನನೋ ಏನು ಪಿತಾಮಹನೋ, ಅಲ್ರೀ,  have you see any T.V. shows here? ಅದರಲ್ಲಿ ಬರೋ ಕೆಲವು shoತಿs ನೋಡಬೇಕು ಏನ್ಮಜಾ ಇರತ್ತೆ ಗೊತ್ತಾ.  Benny Hill show, Laverne and Shirley, Dallas, Family Feud, ಒಂದೇ ಎರಡೇ, ನೋಡ್ತಾ ಇದ್ದರೆ ಏನು thrillಉ, ಏನ್ಮಜಾ ಅಂತೀರಿ.</p>
		<p>ಯಂಕ: (ತನ್ನಲ್ಲೇ) ಮಂಗನಿಗೇನು ಗೊತ್ತು ಮಾಣಿಕ್ಯದ ಬೆಲೆ (ಪ್ರಕಾಶ) ಅದು ಹೋಗಲಿ ಬಿಡಿ ಸಾರ್. ನಿಮ್ಮ tasteಏ ಬೇರೆ ಅಂತ ಕಣುತ್ತೆ. ಅಲ್ಲ ಸಾರ್, ಕುವೆಂಪುರವರ ಹೆಸರನ್ನು ಕೇಳಿದರೇನೇ ಮನ ರೋಮಾಂಚನಗೊಳ್ಳುವುದಿಲ್ಲವೇ? ಸಾರ್.</p>
		<p>ಶ್ವೇತ: ಯಾರ್ರೀ, ಆ ಕುವೆಂಪು ರಿusಣ ಚಿ miಟಿuಣe (ಜ್ಞಾಪಿಸಿಕೊಳ್ಳುವವನಂತೆ ನಟಿಸುತ್ತಾ)  oh! I got it. Don't tell me it is the same fellow who used to write detective novels</p>
		<p>ಯಂಕ: ಛೆ, ಛೆ, ಏನನ್ಯಾಯ ಸಾರ್. ರಾಮಾಯಣ ದರ್ಶನಂ ಅಂಥಾ ಮಹಾಕಾವ್ಯಾನ್ನ ಕನ್ನಡ ಜನಕ್ಕೆ ಕೊಟ್ಟಿರುವ ವರಕವಿ ಕುವೆಂಪುರವರ್ನ ಚಿಲ್ರೆ ಪತ್ತೇದಾರಿ ಕಾದಂಬರಿಕಾರರನ್ನ ಮಾಡಿದಿರಲ್ಲ ಸಾರ್. ಇದೂ ಸಹ ನಿಮ್ಮ  tasteನದು ಅಲ್ಲ ಅಂತ ಕಣತ್ತೆ. ನಿಮಗೆ ರತ್ನನ ಪದಗಳು ಜ್ಞಾಪಕವಿದೆಯೆ ಸಾರ್?</p>
		<p>ಶ್ವೇತ: ಯಾವುದು ರತ್ನನ ಪದಗಳೆ? This must be a new band. ಇವೇನು Loveನ ಪದಗಳೇನ್ರಿ?</p>
		<p>ಯಂಕ: ಬಿಡಿ ಸಾರ್. ಇವತ್ತೇಕೋ ನಿಮ್ಮ mood ಸರಿ ಇದ್ದಂತಿಲ್ಲ. ನಮ್ಮ ದೇಶಾನ್ನ ಸ್ವಲ್ಪ ಹೊತ್ತು ಮರೆಯೋಣ (ತನ್ನಲ್ಲೇ) ಮರೆಯೋದೇ ವಾಸಿ. ಇಂತಹ ಅವಾಚ್ಯ ಮಾತುಗಳನ್ನ ಕೇಳೋಬದಲು. (ಪ್ರಕಾಶ) ಈ ದೇಶದ ಬಗ್ಗೆ ಸ್ವಲ್ಪ ಮಾತಾಡೋಣ ಸಾರ್. ಹೇಳಿ ಸಾರ್ ನಿಮ್ಮ ಈ ದೇಶದ ಅನುಭವಾನ್ನ.</p>
		<p>ಶ್ವೇತ:  Oh, it is simply marvellous, fantastic, simply great! (ಎಂದು ನಿಲ್ಲಿಸುವನು). (ಯಂಕ ಇನ್ನೂ ಶ್ವೇತನ ವರ್ಣನೆ ನಿರೀಕ್ಷಿಸುತ್ತಾ ಬಾಯಿ ಬಿಟ್ಟುಕೊಂಡು ನಿಂತಿರುವನು)</p>
		<p>ಯಂಕ: (in a disappointed tone) ಇಷ್ಟೇನಾ ಸಾರ್. ಇಂಗ್ಲಿಷ್‍ನಲ್ಲಿ ಇನ್ನೇನೂ ಪದಗಳು ಇಲ್ಲವೆ? ಇಲ್ಲಿನ ಅನುಭವಾನ್ನ ವರ್ಣಿಸೋಕ್ಕೆ?</p>
		<p>ಶ್ವೇತ: ಬನ್ನಿ, let us talk it ovesr a beer. Expenses ಏನು think ಮಾಡಬೇಡಿ. I  have a plastic money.</p>
		<p>ಯಂಕ: ಏನು ಹೆಂಡಾನೇ ಸಾರ್. ಬೇಡ ಸಾರ್. ನನಗೆ ಅದೆಲ್ಲದರ ಅಭ್ಯಾಸವಿಲ್ಲ.</p>
		<p>ಶ್ವೇತ: ನೋಡಿ ಇವೆಲ್ಲ ಅಮೆರಿಕನೈಸ್ ಆಗೋ methodsಉ. These are all steps to your developmentಉ. ಅದಿರ್ಲಿ, ನೀವು ಇಲ್ಲಿಗೆ ಬಂದು one month ಆಯಿತು ಅಂತ ಹೇಳಿದ್ರಲ್ಲಾ,  Hamburger, Hot dogs ಮಜಾ ಏನನ್ಸತ್ತೆ? ಇಲ್ಲಿನ ಎಷ್ಟು chicsನ್ನ ಡೇಟ್ ಮಾಡಿದ್ರಿ. ಇವರೆಲ್ಲ beauty queens, ಏನೋ ಅಂತಾರಲ್ಲ ನಿಮ್ಮ ಭಾಷೆಯಲ್ಲಿ ಅಪ್ಸ..... (ತೊದಲುತ್ತಾನೆ) .... ಏನು ಅಪ್ಸರೆಯರಂತಲೋ ಏನೋ. ಏನು fashionಉ ಏನು figureಉ ಅಂತೀರಿ. Hot pants, mini skirts.... you can't even dream of it in India.</p>
		<p>ಯಂಕ: ಬಿಡಿ ಸಾರ್, ನಮ್ಮ ಇಡ್ಲಿ, ವಡೆ, ದೋಸೆ ಮುಂದೆ ಈ hamburger, hot dog ಏನು ಮಹಾ. ಇನ್ನು ಏನೋ  beauty queensಓ ಅಪ್ಸರೆಯರೋ ಏನೋ ಅಂದ್ರಲ್ಲ, ೨ ಸಾವಿರ ವರ್ಷದ ಹಿಂದೆ ಕಾಳಿದಾಸ ವರ್ಣಿಸಿರೋದಕ್ಕಿಂತ ಬೇಕಾ ಸಾರ್. ಜ್ಞಾಪಕ ಇದೆಯಾ - ಅಭಿಜ್ಞಾನ ಶಾಕುಂತಲ. ದುಷ್ಯಂತ, ಶಕುಂತಲೆಯನ್ನು ಪ್ರಥಮ ಬಾರಿ ನೋಡಿದಾಗ ಅವನ ವರ್ಣನೆ. ನಮ್ಮ Max Mullerಏ ಹೇಳಿಬಿಟ್ಟಿದ್ದಾನಲ್ಲ ಸಾರ್ there has never been a poet like Kalidasa ಅಂತ.</p>
		<p>ಶ್ವೇತ: (ಶ್ವೇತ, ಯಂಕನ ನಿರಾಸಕ್ತಿಯನ್ನು ಕಂಡು ಸಂಭಾಷಣೆ ಮುಂದುವರೆಸಲು ಇಷ್ಟವಿಲ್ಲದೆ) ಓ!  It is getting late. ನಾನು ನನ್ನ Sandy ಮತ್ತು Jimmyಗೆ ಸ್ನಾನ ಮಾಡಿಸಿ ಆಹಾರ ಕೊಡಬೇಕು.</p>
		<p>ಯಂಕ: ಏನು ಸಾರ್ Sandy ಮತ್ತು Jimmy ನಿಮ್ಮ ಮಕ್ಕಳೆ?</p>
		<p>ಶ್ವೇತ: No! No! ಅವು ನನ್ನ pets - petsಉ - Sandy dogಉ Jimmy dogಉ.</p>
		<p>ಯಂಕ: (ತನ್ನಲ್ಲೇ) ಅಲ್ಲಾ, ನಮ್ಮ ದೇಶದಲ್ಲಿ ಜನರೇ ಆಹಾರ ಇಲ್ಲದೇ ಇರೋವಾಗ, ಪ್ರಕೃತಿಯಲ್ಲಿ ಧಾರಾಳವಾಗಿ ಸಿಗೋ ಆಹಾರಾನ್ನ ಬಿಟ್ಟು, ಈ ಪ್ರಾಣಿಗಳ್ನ ಮನೆಯಲ್ಲಿಟ್ಟುಕೊಂಡು ಅವುಗಳಿಗೆ ಆಹಾರ ತಿನ್ನಿಸ್ತಾ ಮಾಲೀಸು ಮಾಡ್ತಿದಾರಲ್ಲಾ!  ಇದಲ್ಲವೇ ಜೀವನ. (ಪ್ರಕಾಶ) ಓ ಅರ್ಥವಾಯ್ತು ಬಿಡಿ. ಪಾಪ ಜೀವದಯೆ!</p>
		<p>ಶ್ವೇತ: ಏನಂದಿರಿ! What did you say? 'ಜೀವದಯೆ' ಅಂದಿರಾ? ನನಗೆ ಅದೆಲ್ಲಾ 'ದಯೆ' 'ಗಿಯೆ' ಗೊತ್ತಿಲ್ಲ. ನಿಮಗೆ ಒಂದು secret ಹೇಳ್ತೀನಿ. (ಹತ್ತಿರ ಬಂದು) ಇಲ್ಲಿ pets ಇಟ್ಟುಕೊಳ್ಳೋದು ಒಂದು prestigeನ markಉ.  In addition to thatಉ, they make wonderful companions.</p>
		<p>ಯಂಕ: ಕ್ಷಮಿಸಿ ಸಾರ್! ಒಂದು ವೈಯಕ್ತಿಕ ಪ್ರಶ್ನೆ - ಅಂದರೆ ನಿಮ್ಮ ಭಾಷೆಯಲ್ಲಿ ಹೇಳೋದಾದರೆ  -personal question. ನಿಮ್ಮ ಕುಟುಂಬ ಇಲ್ಲೇ ಇದಾರಾ ಸಾರ್?</p>
		<p>ಶ್ವೇತ: (ಕುಟುಂಬ ಎನ್ನುವ ಪದದ ಅರ್ಥ ಮರೆತು ಹೋಗಿದೆ.) ಕುಟುಂಬ ಅಂದರೆ.....</p>
		<p>ಯಂಕ: ಅಂದರೆ ನಿಮ್ಮ ಸಹಧರ್ಮಿಣಿಯವರು ಸಾರ್. ಅರ್ಥಾತ್ ನಿಮ್ಮ mrs. ಸಾರ್.</p>
		<p>ಶ್ವೇತ: (with a big laugh!) oh! you see I am not married. I don't believe in marriage. It is an outdated institution! ಎಲ್ಲರೂ free ಆಗಿರಬೇಕೆಂದು ನನ್ನ  personal opinion. I mean, I mean......(ಸರಿಯಾದ English ಪದಗಳಿಗೆ ಹುಡುಕುತ್ತಾ, ಸಿಗದೆ) ಅಂದರೆ ನಿಮ್ಮ ಭಾಷೆಯಲ್ಲಿ ಹೇಳ್ತಾರಲ್ಲಾ ಏನು ಸ್ವತಂತ್ರರು ಅಂತಲೋ ಏನೋ.</p>
		<p>ಯಂಕ: ನೀವು ಹೇಳೋ ಅರ್ಥದಲ್ಲಿ ನೋಡಿದರೆ ಅದನ್ನ ಅಚ್ಚ ಕನ್ನಡದಲ್ಲಿ ಸ್ವೇಚ್ಛಾ ಪ್ರವೃತ್ತಿ ಅಂತಾರೆ ಸಾರ್! ನೀವು ಭೇಟಿ ಆದದ್ದು ನನಗೆ ಬಹಳ ಸಂತೋಷ ಸಾರ್. ನಾಳೆ ನಿಮ್ಮನ್ನ ಮತ್ತೆ ಭೇಟಿ ಮಾಡೋಕಾಗತ್ಯೆ ಸಾರ್?</p>
		<p>ಶ್ವೇತ: ನಾಳೆ - tomorrow saturday ಅಲ್ಲವೇ? ಓ (ತಕ್ಷಣ ಏನೋ ಜ್ಞಾಪಿಸಿಕೊಂಡವನಂತೆ) ನಾಳೆ ನನಗೆ ಒಂದು 'date' ಇದೆ. I am sorry</p>
		<p>ಯಂಕ: ('date' ಎನ್ನುವ ಹೊಸ ಪದದ ಅರ್ಥವಾಗದೆ) ಅರ್ಥವಾಗಲಿಲ್ಲ ಸಾರ್ ನಿಮ್ಮ ಮಾತು. 'date' ಇದೆ ಅಂದರೆ...</p>
		<p>ಶ್ವೇತ:  oh! what an innocent man you are! I simply pity you. why pity you alone, I pity all the Indians. 'date' ಅಂದರೆ (ಹತ್ತಿರ ಬಂದು ಕಿವಿಯಲ್ಲಿ 'date' ಎಂಬುವ ಪದದ ಅರ್ಥವನ್ನು ವಿವರಿಸುತ್ತಾನೆ).</p>
		<p>ಯಂಕ: (ಆಶ್ಚರ್ಯದಿಂದ) ಹೌದೆ ಸಾರ್? ಹೀಗೂ ಉಂಟೆ!</p>
		<p>ಶ್ವೇತ: ಹೌದು ರೀ.  It is true.</p>
		<p>ಯಂಕ: ಹೋಗಲಿ ಬಿಡಿ ಸಾರ್ ಅದು ನಮ್ಮ ಬಾಬು ಅಲ್ಲ. ಇವತ್ತೇ ಇನ್ನೂ ಸ್ವಲ್ಪ ಹೊತ್ತು ಮಾತ್ನಾಡಬಹುದಲ್ವೆ ಸಾರ್?</p>
		<p>ಶ್ವೇತ: ಇವತ್ತು Friday - most precious day for me. ನಾನು every Friday night-clubಗೆ ಹೋಗೋದು habit ಆಗ್‍ಹೋಗಿದೆ. ನೀವೂ ಬರ್ತೀರೇನು? ಬನ್ನಿ ಅದರ ಮಜ ನೋಡೋವಿರಂತೆ!</p>
		<p>ಯಂಕ: ಏನು ಸಾರ್ night club ಅಂದರೆ? ಯಾವ ತರಹದ night club?</p>
		<p>ಶ್ವೇತ: oh! what a simpleton you are! Ordinary dance ಅಲ್ರೀ, (ಹತ್ತಿರ ಬಂದು ಕಿವಿಯಲ್ಲಿ ಹೇಳುವನು.)</p>
		<p>ಯಂಕ: (ಬೆರಗಾಗಿ), ಹೌದೇ ಸಾರ್, ಜೀವನ ಮೌಲ್ಯಗಳು ಹೀಗೂ ಉಂಟೆ ಸಾರ್. ಇಲ್ಲ, ನೀವು ಹೋಗಿ ಸಾರ್. ಅದು ನನ್ನ ಬಾಬು ಅಲ್ಲ.</p>
		<p>ಶ್ವೇತ: O.K. (ಹೋಗುತ್ತಾ ಅವಸರದಲ್ಲಿ), give me a call, ನನ್ನ numberಉ directory ಯಲ್ಲಿದೆ. - (ಎಂದು pipe ನಿಂದ ಹೊಗೆ ಬಿಡುತ್ತಾ ಹೊರಡುವನು).</p>
		<p>ಯಂಕ: (ಪ್ರೇಕ್ಷಕರನ್ನುದ್ದೇಶಿಸಿ) ಅಲ್ಲ, ಹೆಸರೇ ಹೇಳದೆ numberಉ ಡೈರಕ್ಟರಿಯಲ್ಲಿದೆ ಅಂತ ಹೇಳಿ ಹೊರಟರಲ್ಲ. ಇದಲ್ಲವೇ ಉಪಚಾರ ಅನ್ನೋದು. ಅದು ಹೋಗಲಿ ಈ ಮಿತ್ರ ಭಾರತದಲ್ಲಿದ್ದಾಗ ಬಹುಶಃ ದೇವಸ್ಥಾನಕ್ಕೆ ಪ್ರತಿ ಶುಕ್ರವಾರ ಹೋಗುತ್ತಿದ್ದವರು (ಶ್ವೇತನನ್ನು ಅನುಕರಿಸುತ್ತಾ) ಈಗ every Friday nightclubಗೆ ಹೋಗೋದು habit ಆಗಿದೆಯಂತೆ - (ಹೊರಡುವನು).</p>
		<section class="level2 numbered" role="doc-chapter" id="id--">
			<h2 class="level2-title" epub:type="title">ದೃಷ್ಯ ೨</h2>
			<p>[೨ ವರ್ಷಗಳ ನಂತರ - ನಮ್ಮ ಯಂಕ ಬಹಳವೇ ಬದಲಾಗಿದ್ದಾನೆ. 'ಅಮೆರಿಕನೈಸ್' ಆಗಲು ಬಹಳವೇ ಪ್ರಯತ್ನ ಪಟ್ಟಿದ್ದಾನೆ. ಶ್ವೇತನ ತರಹ ಡ್ರೆಸ್ mannerisms, etc. ಅವನನ್ನ ideal ಆಗಿಟ್ಟುಕೊಂಡು ಬಂದಿದ್ದಾನೆ. ಪೈಪ್‍ನಿಂದ ಹೊಗೆ ಬಿಡುತ್ತಾ ಪ್ರವೇಶಿಸುತ್ತಾನೆ. ಇನ್ನೊಂದು ಕಡೆಯಿಂದ ಈ ದೇಶದಲ್ಲಿ ಸುಮಾರು ೨೦ ವರ್ಷದಿಂದ ನೆಲಸಿರುವ ಕನ್ನಡಿಗರು (ರಾಯರು) ಬರುತ್ತಾರೆ. ಇನ್ನೂ ಸ್ವಚ್ಛ ಕನ್ನಡ ಮಾತನಾಡುತ್ತಾರೆ. ಉಡುಪು,  behaviour, mannerisms ಎಲ್ಲವೂ ಮೈಸೂರಿನವರ ಹಾಗೇ ಇದೆ. ಸ್ವಪ್ರಯತ್ನದಿಂದ ಇಲ್ಲಿನ ಕಂಪನಿಯಲ್ಲಿ vice president ಆಗಿದ್ದಾರೆ. ಯಂಕ ಈಗ ಯಾಂಕ್ (yaank) ಆಗಿಬಿಟ್ಟಿದ್ದಾನೆ.]</p>
			<p>(ರಾಯರೇ ಯಂಕನನ್ನು ಸಮೀಪಿಸಿ ಮಾತು ಪ್ರಾರಂಭಿಸುತ್ತಾರೆ.)</p>
			<p>ರಾಯರು: Hello mr. I presume you are from India.</p>
			<p>ಯಾಂಕ್: (ದರ್ಪದಿಂದ) Yes. You are partly right. Once upon a time I lived in India.</p>
			<p>ರಾಯರು: (ಶಾಂತ ಸ್ವರದಲ್ಲಿ) How many generations back? I guess you donot mean you lived in India in your previous birth.</p>
			<p>ಯಾಂಕ್: (ರಾಯರೊಡನೆ ಸಂಭಾಷಣೆ ಬೆಳೆಸುವ ಮನಸ್ಸಿಲ್ಲದೆ) No no till about three years back.</p>
			<p>ರಾಯರು: Oh, I see. This is the usual disease of the present generation! (ಪ್ರಕಾಶ) Though you donot accept India as motherland, India still accepts you as her citizen. By any chance are you from Bangalore?</p>
			<p>ಯಾಂಕ್: You guessed right. No doubt but I am from Bangalore. But about my accentಉ many people think I am American bornಉ.</p>
			<p>ರಾಯರು: ಬಹುಶಃ ಹಾಗೆ ಹೇಳಿದವರು ನೀವು 'date' ಮಾಡಿದ ಹುಡುಗಿಯರಿರಬೇಕು.</p>
			<p>ಯಾಂಕ್: ಅಲ್ಲಾ ಸ್ವಾಮಿ ನೀವು ಅದನ್ನ ಹೇಗೆ guess ಮಾಡಿದಿರಿ? ನಿಮಗೂ ಇದರ experience ಇದೆಯೇ?</p>
			<p>ರಾಯರು: ಅದಕ್ಕೆ ಅನುಭವ ಬೇಕಿಲ್ಲಪ್ಪಾ. ಕೇವಲ ವಿಮರ್ಶಾ ಪೂರ್ವಕ ಮನಸ್ಸಿದ್ದರೆ ಸಾಕು. ಇರಲಿ, ಕರ್ನಾಟಕದಿಂದ ಎಂದಿರಿ. ಎಲ್ಲಿ ಬೇಂದ್ರೆಯವರ ಕವನವೋ ಅಥವಾ ಕುವೆಂಪುರವರ ಕವನವೋ, ಜ್ಞಾಪಕವಿದ್ದರೆ ಹೇಳಿ. ಕನ್ನಡ ಗೀತೆ ಕೇಳಿ ಬಹಳ ದಿನಗಳಾಯ್ತು.</p>
			<p>ಯಾಂಕ್: ಯಾರಿಗೆ ಬೇಕು ಸ್ವಾಮಿ ನಿಮ್ಮ ಕನ್ನಡ ಹಾಡುಗಳು? ಇದು ಕೇಳಿದ್ದೀರೋ (ಎಂದು Rock 'N' Roll danceನ ಒಂದು ಟ್ಯೂನನ್ನು ಹಾಡಿದ್ದೇ ಅದಕ್ಕೆ ತಕ್ಕಂತೆ dance ಮಾಡಿ ತೋರಿಸುತ್ತಾನೆ).</p>
			<p>ರಾಯರು: (ಯಾಂಕ್‍ನ ಕಡೆಯೇ ನೋಡುತ್ತಾ, ಹುಬ್ಬು ಹಾರಿಸುತ್ತಾ ಆಶ್ಚರ್ಯದಿಂದ) ಪರವಾ ಇಲ್ಲ. ಒಳ್ಳೇ ಕುಣಿತ ಕಲಿತಿದ್ದೀರಿ.</p>
			<p>ಯಾಂಕ್: (ರಾಯರು ತನ್ನನ್ನು ಹೊಗಳುತ್ತಿದ್ದಾರೆಂದು ತಿಳಿದು) ಇಷ್ಟೇನಾ mr., this is nothing. ಇನ್ನೂ ನೋಡಬೇಕು, night clubನಲ್ಲಿ ಆ bandಗೆ ಕುಣೀತಾ ಇದ್ದರೆ, ಅದರ ಮಜ ಏನಂತೀರಿ. ಬನ್ನಿ. ಇಲ್ಲೇ ಪಕ್ಕದಲ್ಲಿ night clubನಲ್ಲಿ ಬಹಳ fast band ಒಂದಿದೆ. ಹೋಗೋಣ.</p>
			<p>ರಾಯರು: ಇಲ್ಲಪ್ಪ, ನನಗೆ ಅದೆಲ್ಲದರ ಅಭ್ಯಾಸವಿಲ್ಲ.</p>
			<p>ಯಾಂಕ್: ನೋಡಿ ಸ್ವಾಮಿ, ಇಲ್ಲಿಗೆ ನಾನು ಬಂದ ತಕ್ಷಣ ಕಲಿತ ಪಾಠ complete ಆಗಿ Americanise ಆಗಿಬಿಡಬೇಕೂಂತ. ಇಲ್ಲದಿದ್ದರೆ ಇಲ್ಲಿಯವರು ನಮ್ಮನ್ನ ಚಿಛಿಛಿeಠಿಣ ಮಾಡ್ಕೊಳ್ಳೋದಿಲ್ಲ ಅಂತ. ನನಗೇ ಬಹಳ ಅಸಹ್ಯವಾದ ಪದ್ಧತಿಗಳನ್ನೆಲ್ಲಾ ಕಲಿತೆ. ಆದರೂ ಪ್ರಯೋಜನವಿಲ್ಲ. (ಒಂದು ವಿಧವಾದ ಜಿಗುಪ್ಸೆ ಮತ್ತು ನೋವಿನಿಂದ) ಇದರಿಂದ ಮನಶ್ಯಾಂತಿ ಯೇನೂ ಇಲ್ಲ.</p>
			<p>ರಾಯರು: ಇವೆಲ್ಲಾ false values ಕಣಪ್ಪ. ನಾನೂ ಇಲ್ಲಿ ಸುಮಾರು ೧೫ ವರ್ಷಗಳಿಂದ ಇದ್ದೀನಿ. ಇಲ್ಲಿನ ಕೆಲವು ಪದ್ಧತಿಗಳನ್ನು blind ಆಗಿ ಅನುಕರಿಸಿದ ಮಾತ್ರಕ್ಕೆ ನಾವು Americanise ಆಗಿಬಿಡೋದಿಲ್ಲ. ಹಾಗೆ ಆಗೋದಕ್ಕೆ ಸಾಧ್ಯವೂ ಇಲ್ಲ. ಹಾಗೆ ಆಗಲೂಬಾರದು. ಇಲ್ಲಿನವರು ಅದನ್ನ expectಊ ಮಾಡೋದಿಲ್ಲ. ಅಲ್ಲಾ, ಸ್ವಾಮಿ ವಿವೇಕಾನಂದರು ಇಲ್ಲೆಲ್ಲ ಏಕೆ ಅಷ್ಟು ಪ್ರಸಿದ್ಧಿಯಾದರು? ಅವರು westernise ಆಗಿದ್ದಕ್ಕೆಯೆ? ಇಲ್ಲ. ನಮ್ಮ ಸಂಸ್ಕೃತಿಯನ್ನು, ನಮ್ಮ ಧರ್ಮವನ್ನು ಇಲ್ಲಿನವರಿಗೆ ತೋರಿಸಿದ್ದಕ್ಕೆ. ಹೋಗಲಿ, ಈಚೆಗೆ ರವಿಶಂಕರ್ ಮುಂತಾದವರು ಏಕೆ ಇಲ್ಲಿ popular ಆಗಿರೋದು ಗೊತ್ತೆ? Rock music ಹೇಳಿಕೊಟ್ಟಿದ್ದಕ್ಕಲ್ಲ. ನಮ್ಮ ಸಂಸ್ಕೃತಿಯನ್ನು ತಮ್ಮ ಸಂಗೀತದ ಮೂಲಕ ಈ ಜನರಿಗೆ ಪರಿಚಯ ಮಾಡಿಸಿ ಕೊಡುತ್ತಿರುವುದಕ್ಕೆ. ಈಗ ನೋಡಿಲ್ಲವೆ ನಮ್ಮವರೆಲ್ಲ ಈ Rock musicಗೆ ದಾಸರಾಗ್ತಿರೋವಾಗ ಇಲ್ಲಿನವರು ಭಾರತೀಯ ಸಂಗೀತ ಕಛೇರಿಗಳಲ್ಲಿ ಹೆಚ್ಚಾಗಿ ಕಾಣಿಸಿಕೊಳ್ತಿದ್ದಾರೆ. ಓ, ಕ್ಷಮಿಸಿ. ನಿಮಗೆ ಭಾಷಣಾನೇ ಬೀರಿಬಿಟ್ಟೆ. ಮನಸ್ಸಿಗೆ ಬೇಜಾರು ಮಾಡ್ಕೋಬೇಡಿ. ಅಂದಹಾಗೆ, ಇಲ್ಲಿನ ಕನ್ನಡ ಸಂಘ ಮತ್ತು ಸಂಗೀತದ ಕಾರ್ಯಕ್ರಮಗಳಲ್ಲೆಲ್ಲೂ ನಿಮ್ಮನ್ನು ನೋಡಲಿಲ್ಲವಲ್ಲಾ, ನಿಮಗೆ ಗೊತ್ತಿರಲಿಲ್ಲವೇ?</p>
			<p>ಯಾಂಕ್: Oh! I do not care about any Indian Associations and their programs. ಕನ್ನಡ ಸಂಘ, ಆ ಸಂಘ, ಈ ಸಂಘ ಅಂತ, ಶುದ್ಧ parochial minded ಜನ. I just hate all these. Really, I am proud of having become AmericanisedG at such a short time.</p>
			<p>ರಾಯರು: ಅಲ್ಲ, proud ಪಡಬೇಕಾದ್ದು ಧರ್ಮವೆ ಹೇಳಿ? ನಮ್ಮ ಭಾಷೆ, ನಮ್ಮ ಸಂಸ್ಕೃತಿಯನ್ನು ಮರೆಯೋದು ಸರಿಯಲ್ಲ. ಕನ್ನಡ ಸಾಹಿತ್ಯ ಚರಿತ್ರೆಯಲ್ಲಿ ಇತ್ತೀಚೆಗೆ ಬೆಳಗಿದ, ಬೆಳಗುತ್ತಿರುವ - ಆನಕೃ, ಟಿ.ಎಸ್.ವೆಂಕಣ್ಣಯ್ಯನವರು, ಎ.ಆರ್.ಕೃ., ದ.ರಾ.ಬೇಂದ್ರೆ, ಡಿ.ವಿ.ಜಿ., ಮಾಸ್ತಿಯವರು, ಕುವೆಂಪು ಹೀಗೆ, ಒಬ್ಬರೆ ಇಬ್ಬರೆ? ಇವರೆಲ್ಲರ ಜೀವನವೂ ಸಹ ಎಷ್ಟು ಸ್ವಚ್ಛ ಮತ್ತು ನಿರ್ಮಲ. ಇವರ ಕೃತಿಗಳು ಎಷ್ಟು ಅಮೂಲ್ಯ ಹೇಳಿ. ಅವರು ತೋರಿಸಿದ ಆದರ್ಶಗಳಲ್ಲಿ ಎಳ್ಳಷ್ಟಾದರೂ ನವು ಆಚರಣೆಗೆ ತಂದರೆ ಅದೇ ಅಲ್ಲವೇ ಅವರಿಗೆ ತೋರಿಸುವ ಗೌರವ.</p>
			<p>ಯಾಂಕ್: ನೋಡಿ ಸ್ವಾಮಿ, ನನಗೆ late ಆಗ್ತಿದೆ. ಒಂದು date ಮುಗಿಸಿ ಬಂದಿದ್ದೀನಿ. ಇನ್ನೊಂದು dateಗೆ ಹೊರಡ್ತಿದ್ದೀನಿ. ಮತ್ತೆ ಯಾವತ್ತಾದರೂ ಮಾತನಾಡೋಣ.</p>
			<p>ರಾಯರು: ಏನೋ dateಗೆ ಹೊರಟಿದ್ದೀನಿ ಅಂದಿರಿ. ಹುಷಾರಾಗಿರಿ. ಈ weekend ನಮ್ಮ ಮನೇ ಕಡೆ ಬನ್ನಿ. ಊಟಕ್ಕೆ ಅಲ್ಲಿಗೇ ಬಂದ್ಬಿಡಿ. ನೋಡಿ ಇದರಲ್ಲಿ ನನ್ನ address ಇದೆ. (ಎಂದು ಒಂದು card ತೆಗೆದು ಕೊಡುವರು). ಏನೂ ಸಂಕೋಚ ಪಟ್ಟುಕೋಬೇಡಿ. ಮತ್ತೆ ನೋಡೋಣ, ನಮಸ್ಕಾರ (ಎಂದು ಎರಡೂ ಕೈ ಜೋಡಿಸುವರು).</p>
			<p>ಯಾಂಕ್: (ಅವಸರದಿಂದ card ತೆಗೆದುಕೊಳ್ಳುತ್ತಾ) ನಮಸ್ಕಾರ (ಎಂದು ಕೈಗಳನ್ನು ಅರ್ಧ ಮೇಲೆತ್ತುತ್ತಾನೆ - ಅಭ್ಯಾಸ ಬಲ ತಪ್ಪಿ ಹೋದ್ದರಿಂದ). ಅಲ್ಲಾ, ಇವರು ನನಗೆ ೩ ವರ್ಷದ ಹಿಂದೆ ಭೇಟಿ ಆಗಬಾರದಿತ್ತೆ, ನಾನೂ ಭಾರತೀಯನಾಗಿಯೇ ಇರ್ತಿದ್ದೆ. (ಎಂದು ಹೊರಡುವನು).</p>
			<p class="text-center">ತೆರೆ</p>
			<p class="quote-author">
				-ಡಾ. ಶಂಕರ ಶಾಸ್ತ್ರಿ<br />(ಛೆಸ್ಟರ್ ಫೀಲ್ಡ್, ಮಿಸ್ಸೌರಿ)
			</p>
			<p>[ಈ ನಾಟಕವನ್ನು ಆಡಬಯಸುವವರು ಪ್ರದರ್ಶನಕ್ಕೆ ಮೊದಲು ಲೇಖಕರ ಲಿಖಿತ ಅನುಮತಿಯನ್ನು ಪಡೆಯಬೇಕು. ಅನುಮತಿಗಾಗಿ, ಡಾ. ಶಂಕರ ಶಾಸ್ತ್ರಿ, C/O 'ಅಮೆರಿಕನ್ನಡ'ಕ್ಕೆ ಬರೆಯಿರಿ.]</p>
		</section>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಬಫಲೊ ಬ್ಲಿಜರ್ಡ್</h1>
		<p><em>ಬಫಲೊ weather ಮಾನಿನಿಯ ಮನಸ್ಸಿನಂತೆ ಚಂಚಲ</em></p>
		<p>ಬಫಲೊ - ಸ್ನೋ synonyms ಅಂತ ಗೊತ್ತಾಗಿದ್ದು ಗಾಜಿನಂತೆ ಜಾರುತ್ತಿದ್ದ drive way ಮೇಲೆ ಹೇಗೋ ನಡೆದುಕೊಂಡು ಬಂದು, ಚಳಿಗೆ ಮರಗಟ್ಟಿದ್ದ ಬಲಗಾಲನ್ನಿಟ್ಟು ನಮ್ಮ ಮನೆ ಪ್ರವೇಶಿಸಿದಾಗಲೇ. ಮದುವೆಯಾದ ಒಂದು ವಾರಕ್ಕೇ, ರಜ ಇಲ್ಲ ಎಂದು ಅವಸರದಲ್ಲಿ ಹೊರಟುಬಂದ ಇವರ ಪತ್ರದಲ್ಲೆಲ್ಲಾ weatherನ ವೈಪರೀತ್ಯದ ವರ್ಣನೆಯನ್ನು ಎಷ್ಟು ಓದಿದ್ದರೂ, ಅಲ್ಲಿಂದ ಬಂದವರ "ನಿಮ್ಮವರು ಎಲ್ಲಿದ್ದಾರೆಂಬ" ಪ್ರಶ್ನೆಗೆ ನನ್ನ "ಬಫಲೋ" ಎಂಬ ಉತ್ತರ ಕೇಳಿ ಮುಖಕ್ಕೆ "ಹಿಮ"ವೆರಚಿಸಿ ಕೊಂಡವರಂತೆ ಹಿಂಜರಿದ ಅವರ ವರ್ತನೆಗೆ ಆಗ ಅರ್ಥವಾಗದೆ ಕಕ್ಕಾಬಿಕ್ಕಿಯಾಗಿದ್ದ ನನ್ನ ಮಡ್ಡ ತಲೆಗೆ, ಅದು ಏಕೆಂದು ನಾನು ಇಲ್ಲಿಗೆ ಬಂದ ಮೇಲೇ ಅರ್ಥವಾಗಿದ್ದು. ಈಚೀಚೆಗಂತೂ ನಾವೂ ಇತರೆ ಬಫಲೋನಿಯನ್‍ರಂತೆ ಇಲ್ಲಿನ ಚಳಿಗಾಲವನ್ನು ಶಪಿಸುವ ಬದಲು, ಅದನ್ನು ಆನಂದಿಸುವ ಮಟ್ಟಿಗೆ ಬಂದಿದ್ದೆವು.</p>
		<p>ಈ ವರ್ಷ ಅಕ್ಟೋಬರ್ - ನಬಂಬರ್ ಆದರೂ ಇನ್ನೂ "ಆ white stuff"ನ ನೋಡದೆ ಏನನ್ನೋ ಕಳೆದು ಕೊಂಡವರಂತೆ ಕಂಗಾಲಾಗಿದ್ದೆವು. ಹೊಸ ವರುಷದ ದಿನವಂತೂ ಪಾದರಸ 60<sup>0</sup>F ಏರಿ ನಮ್ಮೆಲ್ಲರನ್ನೂ ರೋಮಾಂಚಕರನ್ನಾಗಿಸಿತ್ತು. ಹವಾಯಿ ಯಲ್ಲಿದ್ದವರಂತೆ ಪದರದ ಮೇಲೆ ಪದರವಾಗಿ ಉಡುಪು ಧರಿಸಿ, ಕೈ, ಮುಖ, ಕಾಲು ಎಲ್ಲಿ ಎಂದು ಹುಡುಕಬೇಕಾಗಿದ್ದ ನಾವೆಲ್ಲರೂ - ಬಿಕಿನಿ, shorts ತೊಡುವ ಧೈರ್ಯ ವಹಿಸುವಂತಾಗಿತ್ತು. Los Angelesನಲ್ಲಿ ಈ ವರ್ಷ snow ಬಿದ್ದದ್ದು ಕೇಳಿ ಬಾದಾಮಿ ಹಾಲು ಕುಡಿದಷ್ಟು ಸಂತೋಷವಾಗಿತ್ತು.</p>
		<p>ಬಫಲೋ weather ಮಾನಿನಿಯ ಮನಸ್ಸಿನಂತೆ ಚಂಚಲ ಎಂದು ತಿಳಿದೂ ತಿಳಿದೂ ಈ winter ಎಲ್ಲಾ ಹೀಗೇ ಕಳೆದು ಹೋಗಬಹುದೆಂಬ ಭ್ರಮೆಯಲ್ಲಿದ್ದ ನಮ್ಮೆಲ್ಲರನ್ನೂ ಬಾಂಬ್ ಶೆಲ್‍ನಂತೆ ಬಡಿದೆಬ್ಬಿಸಿದ್ದು ಈ ವರ್ಷದ ಬ್ಲಿಜರ್ಡ್.</p>
		<p>Jan. ೧೯, ೧೯೮೫. ಬಫಲೋ ಚರಿತ್ರೆಯಲ್ಲಿ ಚಿರಕಾಲ ಉಳಿಯುವಂತಹ ದಿನ. ೧೯೮೫ರ ಬ್ಲಿಜರ್ಡ್‍ನ ಮೊದಲ ಹೊಡೆತದ ಅನುಭವವಾದದ್ದು ಶನಿವಾರ. January ೧೯. ೪೦ MPH ವೇಗದ ವಾಯುವಿನ ಹೊಡೆತದ ಜೊತೆಗೆ ಕೆಲವೇ ಗಂಟೆಗಳಲ್ಲಿ ೧೫ ಅಂಗುಲದಷ್ಟು ಹಿಮವರ್ಷವನ್ನು ಹೊತ್ತು ತಂದು ಸ್ಥಳೀಯರ ಸ್ಥೈರ್ಯವನ್ನೇ ಸಡಿಲ ಗೊಳಿಸಿತು. ಮರುದಿನ ಮುಂಜಾವು - ತಾತ್ಕಾಲಿಕ ಶಮನವನ್ನು ಹೊತ್ತು ತಂದಿತ್ತು. ಸ್ಥಳೀಯರು shovel ಅನ್ನು ಹಿಡಿದು ಆದಷ್ಟು ಹಿಮ ಅಗಿದು, ಸಂಜೆಯ ವೇಳೆಗೆ San Fransiscoದ ೪೯ರ ಮಯಾಮಿ ಡಾಲ್ಫಿನ್ ಮೇಲೆ ಹಗೆ ಸಾಧಿಸಿದ್ದನ್ನು ಹಾಗೇ ಬಿಯರ್ ಇಳಿಸುತ್ತಾ,  Foot Ball ಪಂದ್ಯವನ್ನು ಆನಂದಿಸುವಲ್ಲಿ ಹೊರಗಿನ ಪ್ರಪಂಚವನ್ನೇ ಮರೆತರು.</p>
		<p>ತಾತ್ಕಾಲಿಕವಾಗಿ ತಣ್ಣಗಾಗಿದ್ದ ಚಳಿಗಾಲದ ಕಡು ಕೋಪದ ಅನುಭವ ಮತ್ತೆ ಆಗಿದ್ದು ಮಾರನೆಯ ದಿನ. ಊಳಿಡುತ್ತಿದ್ದ ವಾಯು, ಶೂನ್ಯಾಂಶಕ್ಕಿಂತ ಕೆಳಗಿಳಿದಿದ್ದ ಉಷ್ಣಾಂಶ. (Below 0<sup>0</sup>c Temp.). ಧಾರಾಕಾರವಾಗಿ ಸುರಿಯುತ್ತಿದ್ದ ಹಿಮವರ್ಷ. ಹೊರಗೋ "white out"! ಕಿಟಕಿಯಿಂದ ಹೊರ ನೋಡಿದರೆ ಪಕ್ಕದ "Joe" ಮನೆಯೂ ಕಾಣದು. ಹಿಂಬದಿಯ "ಗುಂಟಪಲ್ಲಿ" ಮನೆಯೂ ಕಾಣದು. ಇವರೋ ಈ ವೈಪರೀತ್ಯದ ಮಧ್ಯೆ ನಾಯಿ, ಬೆಕ್ಕುಗಳಿಗೆ 'ವೈದ್ಯೋಪಚಾರ' ಮಾಡಲು ಹೋದವರು, (ನನ್ನವರ ಉದ್ಯೋಗ ಪಶುವೈದ್ಯಕೀಯ) ಎಷ್ಟು ಹೊತ್ತಾದರೂ ನಾಪತ್ತೆ. ಎಂದೂ ಮೊರೆಯಿಡದ ನಾನು ದೇವರಿಗೆ ತುಪ್ಪದ ದೀಪವಿಟ್ಟು - ವೆಂಕಟರಮಣ ನೀನೇ ಗತಿ - ಎನ್ನುವಲ್ಲಿ Door Bell ಶಬ್ದ ಕೇಳಿ ಬಾಗಿಲನ್ನು  ತೆಗೆದಾಗ ಬಿಳಿ ಮೀಸೆ! ಬಿಳಿ ಕೂದಲ! (ಹಿಮದ ಪ್ರಭಾವ!) 'Santa Claus'ನಂತೆ ಬಂದ ಇವರನ್ನು ಗುರುತಿಸಲಾರದೆ ಮತ್ತೆ ಬಾಗಿಲನ್ನು ಮುಚ್ಚಲು ಹೋಗಿದ್ದೆ.</p>
		<p>ಪ್ರಳಯ ರುದ್ರನಂತೆ ತಾಂಡವ ನೃತ್ಯವಾಡಿದ ಹಿಮದೂತನ ಪ್ರಕೋಪ ಮೂರು ದಿನಗಳ ನಂತರ ಮರೆಯಾದಾಗ ಸ್ಥಳೀಯ ಚರಿತ್ರೆಯಲ್ಲಿ ತನ್ನದೇ ಮುದ್ರೆಯನ್ನೊತ್ತಿತ್ತು. ೩೩.೨ ಅಂಗುಲದಷ್ಟು ಹಿಮಪಾತದಡಿಯಲ್ಲಿ ಉಸಿರುಗಟ್ಟಿದ್ದ ಬಫಲೋ ಮತ್ತೆ ಉಸಿರಾಡಲು ಹಲವಾರು ದಿನಗಳೇ ಬೇಕಾಯಿತು. ಪ್ರಪಂಚಕ್ಕೂ ನಮಗೂ ಇದ್ದ ಎಲ್ಲ ಸಂಪರ್ಕಗಳು ಕಡಿದು ಹೋಗಿತ್ತು. 'ವಿಮಾನ ಪಯಣ'ವಾಗಲೀ, 'ಕಾಲಿನ ಪಯಣ'ವಾಗಲೀ ಅಸಾಧ್ಯವಾಗಿತ್ತು.</p>
		<p>ಬುಧವಾರ ಮುಂಜಾನೆ ಮುಂಬಾಗಿಲನ್ನು ತೆರೆದಾಗ ಧುತ್ತನೆ ದೈತ್ಯನಂತೆ ಎದುರಾದ ಹಿಮದ ರಾಶಿಗೆ ಹೆದರಿ ಮತ್ತೆ ಬಾಗಿಲನ್ನು ಮುಚ್ಚಿ garrage ಬಾಗಿಲನ್ನು ತೆರೆದು, shovel ನಿಂದ ದಾರಿ ಮಾಡಿಕೊಂಡು ತೆವಳುತ್ತಾ ಹೊರಬಂದಾಗ, ಇನ್ನೂ ಬದುಕಿದ್ದೇವಲ್ಲಾ ಎಂಬ ಸಂಭ್ರಮದಲ್ಲಿ ಚಿಕ್ಕ ಮಕ್ಕಳಂತೆ ಇವರ ಮೇಲೆ ಹಿಮದುಂಡೆಯನ್ನೆಸೆದು, ೧೯೮೫ರ ಬಫಲೋ ಬ್ಲಿಜರ್ಡ್ ಅನ್ನು ಎದುರಿಸಿ ಗಳಿಸಿದ ವಿಜಯವನ್ನಾಚರಿಸಿದೆವು.</p>
		<p class="quote-author">
			-ವಿಜಯಾ ಹರೀಶ್<br />(ವಿಲಿಯಮ್ಸ್ ವಿಲ್, ನ್ಯೂಯಾರ್ಕ್)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಹೆಸರಿನ ವಿಪರ್ಯಾಸ</h1>
		<p>ಸರಳವಾದ ಸುಂದರವಾದ 'ನಳಿನಿ' ಎಂಬ ಹೆಸರು ನನ್ನದು ಅಂತ ನಾನು ಹೆಮ್ಮೆ ಪಡುತ್ತಿದ್ದ ಕಾಲ ಒಂದಿತ್ತು.</p>
		<p>ಅದು ಉತ್ತರ ಇಂಡಿಯಾದವರ ಕೈಲಿ 'ನಲ್ನಿ' ಎಂದೂ, ಬೆಂಗಾಲಿಗಳ ಬಾಯಲ್ಲಿ 'ನೊಲಿನಿ' ಎಂದೂ ಪರಿವರ್ತಿತವಾದಾಗಲೇ ನಾನು ಸಂಕಟಪಟ್ಟಿದ್ದೆ. ಆದರೆ ಅಮೆರಿಕಾಗೆ ಬಂದಮೇಲೆ ನನ್ನ ಹೆಸರು ಮದ್ದಾನೆಯ ಕಾಲಿಗೆ ಸಿಕ್ಕ ಮಲ್ಲಿಗೆ ಮಾಲೆಯಂತೆ ಮಣ್ಣು ಮುಕ್ಕುತ್ತದೆ ಅಂತ ನಾನು ಖಂಡಿತಾ ಎಣಿಸಿರಲಿಲ್ಲ.</p>
		<p>ನನಗೆ ಮೊಟ್ಟ ಮೊದಲು ಪರಿಚಯವಾದ ಅಮೆರಿಕನ್ನರು, ''ನಿನ್ನ ಹೆಸರಿನ ಉಚ್ಚಾರ ತುಂಬಾ ಕಷ್ಟ. ನಿನ್ನನ್ನು ಲೀನಿ ಅಂತ ಕರೆದರೆ ಆಗಬಹುದೇ?'' ಅಂದರು.</p>
		<p>ಅದಾಗಿ ಸ್ವಲ್ಪ ಕಾಲದ ಮೇಲೆ ನಾನು ಕೆಲಸಕ್ಕೆ ಸೇರಿಕೊಂಡಾಗ ಅಲ್ಲಿಯ ಜನ ಅದನ್ನು ಇನ್ನೂ ಸ್ವಲ್ಪ ಕತ್ತರಿಸಿ 'ಲಿನ್' ಮಾಡಿದರು.</p>
		<p>ಹೊಸ ದೇಶದಲ್ಲಿ ಹೊಸ ಕೆಲಸದಲ್ಲಿ ಜನರನ್ನು ಮೆಚ್ಚಿಸಬೇಕೆಂದು ಹವಣಿಕೆಯಲ್ಲಿದ್ದ ನಾನು ನನ್ನ ಹೆಸರಿಗಾದ ಎಮರ್ಜನ್ಸಿ ಸರ್ಜರಿಯನ್ನು ಅಷ್ಟಾಗಿ ಲೆಕ್ಕಿಸಲಿಲ್ಲ. ಆದರೆ ಮತ್ತೆ ಕೆಲಕಾಲದ ನಂತರ 'ಲೀ' ಅಂತ ಲಕ್ಷಣವಾಗಿ ಕೂಗತೊಡಗಿದಾಗ ನನಗೆ ರೇಗಿ ಹೋಯಿತು. ಈ ಅಸಂಬದ್ಧಕ್ಕೆ ಹೇಗಾದರೂ ತಡೆಹಾಕಬೇಕಂತ ನಿರ್ಧರಿಸಿ ಒಮ್ಮೆ ಎಲ್ಲಾ ಕಾಫಿ ಬ್ರೇಕ್‍ಗೆ ಸೇರಿದ್ದಾಗ ಹೇಳಿದೆ-</p>
		<p>''ನೋಡೀಮ್ಮಾ, ನನ್ನ ಹೆಸರು ಲೀನಿ ಅಲ್ಲ, ಲಿನ್ ಅಲ್ಲ, ಲೀ ಅಂತೂ ಖಂಡಿತಾ ಅಲ್ಲ. ಅದು ನಲಿನಿ ಅಂತ'' (ಳ ಅಕ್ಷರ ಇಲ್ಲವಲ್ಲಾ ಇಂಗ್ಲಿಷ್‍ನಲ್ಲಿ!). Nalini ಅಂತ ಇಂಗ್ಲಿಷ್‍ನಲ್ಲಿ ಬರೆದು ತೋರಿಸಿ ಎರಡೆರಡು ಸಾರಿ ಒತ್ತಿ ಉಚ್ಚರಿಸಿ ತೋರಿಸಿ ಅದರ ಅರ್ಥ ಕಮಲದ ಹೂ ಅಂತ ಕೂಡ ಹೇಳಿದೆ.</p>
		<p>ಮರುದಿನ ನನಗೊಂದು ಆಶ್ಚರ್ಯ ಕಾದಿತ್ತು. ನನ್ನ ಪೂರ್ಣ ಹೆಸರನ್ನು ಸರಿಯಾಗಿ ಹೇಳಲು ಎಲ್ಲರೂ ಪಣ ತೊಟ್ಟಂತಿತ್ತು. ಒಬ್ಬರು ನನ್ನನ್ನು ನಲೀನಿ ಅಂತ ಕರೆದರೆ, ಮತ್ತೊಬ್ಬರು ನಾಲಿನಿ ಅಂದರು. ಇನ್ನೊಬ್ಬರು ನಲೈನಿ ಅಂದರು ಮತ್ತೂ ಒಬ್ಬರು ನಾಲೈನಿ ಅಂತ ಕೂಗಿದರು. ಇಷೆಲ್ಲಾ ಕಷ್ಟಪಟ್ಟು ನಾಲಿಗೆ ಹೊರಳಿಸಿ ಬಗೆ ಬಗೆಯಾಗಿ ನನ್ನ ಹೆಸರನ್ನು ಹೇಳುತ್ತಿರಬೇಕಾದರೆ ಏನೋ ಮಹತ್ತಾದುದನ್ನು ಕಡಿದು ಸಾಧಿಸಿದ ವಿಜಯಿಗಳ ಹೆಮ್ಮೆ ಅವರುಗಳ ಮುಖದಲ್ಲಿ!</p>
		<p>ಸೋತು ಸುಸ್ತಾಗಿ ಅವರನ್ನು ತಿದ್ದುವ ಪ್ರಯತ್ನ ಬಿಟ್ಟುಕೊಟ್ಟೆ. "ಗುಲಾಬಿಯನ್ನು ಯಾವ ಹೆಸರಿನಿಂದ ಕರೆದರೂ ಅದರ ಕಂಪು ಬದಲಾದೀತೆ?" ಅಂತ ಶೇಕ್ಸ್‍ಪಿಯರ್ ಹೇಳಿಲ್ಲವೇ? ಅಂತ ನನಗೆ ನಾನೇ ಸಮಾಧಾನ ಹೇಳಿಕೊಂಡೆ.</p>
		<p>ಇವರುಗಳ ಬಾಯಿಯ ದಾಳಿಗೆ ತುತ್ತಾಗಿ ನಮ್ಮ ಅನೇಕ ಹೆಸರುಗಳು ಈಗ ಹೊಸ ಜನ್ಮದಲ್ಲಿ ಹೊಸ ರೂಪ ತಳೆದು ಕಂಗೊಳಿಸುತ್ತಿವೆ.</p>
		<p>ಶಿವಕುಮಾರ ಶವಕುಮಾರ ಆದರೆ, ಶಾರದ ಶೆರಿ ಆಗಿದೆ, ಲಕ್ಷ್ಮಿ ಲಕ್ಕಿ ಆಗಿದೆ.</p>
		<p>ನಮ್ಮ ಸ್ನೇಹಿತರಾದ ಗೋಪಿನಾಥ್ ಅವರನ್ನು ಯಾರೋ  'Goofy Nut' ಅಂತ ಕರೆದು ತಮ್ಮ ಗೂಫಿತನವನ್ನು ಪ್ರದರ್ಶಿಸಿಬಿಟ್ಟರಂತೆ.</p>
		<p>ರಮಾ ರಾಮ ಆಗಿ, ಕ್ಷಮಾ ಕ್ಷಾಮ ಆಗಿ ಯಮಯಾತನೆಗಳನ್ನು ಮಾಡುತ್ತಿವೆ ನಮ್ಮ ಕಿವಿಗಳಿಗೆ.</p>
		<p>ನಾಗಲಕ್ಷ್ಮಿಗೆ Nag ಅಂತಲೂ ನಟೇಶನಿಗೆ Nat ಅಂತಲೂ ಹೊಸದಾಗಿ ನಾಮಕರಣ ಆಗಿದೆ.</p>
		<p>ಇದೆಲ್ಲಾ ಈ ಭಿನ್ನ ಸಂಸ್ಕೃತಿಯವರೊಡನೆ ಒಂದಾಗಿ ಬಾಳಬೇಕಾದಾಗ ತೆರಬೇಕಾದ ಒಂದು ಶುಲ್ಕ ಅಂತ ನಾನೂ ಅಡ್ಜಸ್ಟ್ ಆಗಿದ್ದೀನಿ.</p>
		<p class="quote-author">
			ನಳಿನಿ ಮೈಯ<br />(ವೆಸ್ಟ್‍ಮಾಂಟ್, ಇಲಿನಾಯ್)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ದೆವ್ವಗಳ ಕಥೆಯ ಕಥೆ</h1>
		<p><em>ದೆವ್ವ ದೇವರು ಎಲ್ಲಾ ಮಾನವನ ಕಲ್ಪನೆ ಎಂದು ಸ್ಪಷ್ಟವಾಗದಿದ್ದರೂ ಭೂತ ಪಿಶಾಚಿಗಳ ಅಸ್ತಿತ್ವಕ್ಕೆ ಬೆಸುಗೆ ಹಾಕಲು ವಿಜ್ಞಾನದ ಕೊಂಡಿ ಎಲ್ಲಾದರೂ ದೊರಕೀತೆ ಎಂದು ತಡಕಾಟ.</em></p>
		<p>ಅದೇಕೋ ಏನೋ ಚಿಕ್ಕಂದಿನಿಂದ ನನಗೆ ದೆವ್ವ ಭೂತಗಳೆಂದರೆ ಅತ್ಯಂತ ಪ್ರೀತಿ. ನಮ್ಮೂರಿನ (ಮೈಸೂರಿನ ಒಂಟಿಕೊಪ್ಪಲು) ಗಡಿರೇಖೆಯ ಮೇಲೊಂದು ಕೆರೆ (ಹೆಸರು ಕುಕ್ಕನ ಹಳ್ಳಿಯ ಕೆರೆ). ಅದರ ಸುತ್ತಲೂ ಸಹಸ್ರಾರು ದೆವ್ವ ಭೂತಗಳು. ಒಂದೊಂದು ದೆವ್ವಕ್ಕೂ ಒಂದೊಂದು ಕಥೆ. ಅಂದಿನ ನಿಶ್ಯಬ್ದ ವಾತಾವರಣದ ನಿಶೆಯಲ್ಲಿ (ಆಗಿನ್ನೂ ರಿಕ್ಷಾಗಳು ಬಂದಿರಲಿಲ್ಲ. ಎರಡೇ CPC ಬಸ್‍ಗಳು ದಿನವೆಲ್ಲಾ ದುಡಿಯುತ್ತಿದ್ದ ಕಾಲ) ರಾತ್ರಿ ಸಾಲಾಗಿ ಹಾಲಿನಲ್ಲಿ ಓರಗೆಯ ಹುಡುಗರೊಡನೆ ಮುಸುಕು ಹಾಕಿ ಮಲಗಿದಾಗ ಒಂದೊಂದೇ ದೆವ್ವದ ಕಥೆಗಳ ಧಾರಾವಾಹಿ, ಹಿರಿಯರು ಯಾರಾದರೂ "ಮಲಕ್ಕೊಳ್ರೋ ಸುಮ್ಮನೆ" ಎಂದು ಗದರುವ ತನಕ ಸಾಗುತ್ತಿತ್ತು.</p>
		<p>ಕುಕ್ಕನ ಹಳ್ಳಿಯ ಕೆರೆಗೆ ಬಿದ್ದು ಆತ್ಮಹತ್ಯೆ ಮಾಡಿಕೊಂಡ ಪ್ರತಿಯೊಬ್ಬ ಮಾನವನೂ ತಪ್ಪದೆ ದೆವ್ವವೋ ಪಿಶಾಚಿಯೋ ಆಗಿ ತನ್ನ ಲೀಲೆಗಳನ್ನು ಒಂಟಿಯಾಗಿ ಕೆರೆಯ ಬಳಿ ಓಡಾಡುತ್ತಿದ್ದ ಮಾನವರಿಗೆ ತೋರಿಸುವ ಕಥೆಗಳು ರೋಮಾಂಚನ ಉಂಟುಮಾಡುತ್ತಿದ್ದುವು. ಆ ಭೂತಗಳ ಕಾರ್ಯಕ್ಷೇತ್ರ ಪೂರ್ವಕ್ಕೆ CFTRI (ಚೆಲುವಾಂಬಾ Mansion) ಆವರಣ, ಪಶ್ಚಿಮಕ್ಕೆ ನವಜ್ಯೋತಿ ಸ್ಟುಡಿಯೋ (ಆಗಿನ್ನೂ ಸರಸ್ವತಿಪುರಂ ಬಡಾವಣೆ ಬಂದಿರಲಿಲ್ಲ). ಉತ್ತರಕ್ಕೆ ಜಯಲಕ್ಷ್ಮಿ ಮ್ಯಾನ್ಶನ್ (ಇಂದಿನ ಮೈಸೂರು ಯೂನಿವರ್ಸಿಟಿ ಕ್ಯಾಂಪಸ್).</p>
		<p>ಒಬ್ಬೊಬ್ಬರೇ ಕೆರೆಯ ಬಳಿ ನಡೆದು ಬರುತ್ತಿರುವಾಗ ಮಾನವ ರೂಪದಲ್ಲೇ ಬಂದು ಜೊತೆಯಲ್ಲೇ ಸಾಗಿ ಮಾತನಾಡಿಸುವ ದೆವ್ವಗಳು. ಅದನ್ನು ದೆವ್ವವೆಂದು ಕಂಡುಹಿಡಿಯಲು ಅದರ ಕಾಲನ್ನು ನೋಡಿದರೆ ತಿಳಿಯುತ್ತದಂತೆ. ಹಿಮ್ಮಡಿ ಹಿಂದು ಮುಂದಾಗಿದ್ದರೆ ನಿಮ್ಮ ಗತಿ ಮುಗಿಯಿತು ಅನ್ನಿ. ಒಮ್ಮೆ ಮಹಾರಾಜಾ ಕಾಲೇಜಿನಲ್ಲಿ ನಾಟಕ ನೋಡಿ ಒಂಟಿಕೊಪ್ಪಲಿಗೆ ದೆವ್ವದ ಕಥೆಗಳನ್ನು ಹೇಳುತ್ತಾ ನಡೆದು ಬರುತ್ತಿರುವಾಗ ಅಕಸ್ಮಾತ್ ನಮ್ಮ ಕಾಲುಗಳ ಕಡೆ ನೋಡಿದಾಗ ನಮ್ಮೆಲ್ಲರ ಹಿಮ್ಮಡಿಯು ಮುಂದಕ್ಕೆ ಇದ್ದದ್ದು ನೆನಸಿಕೊಂಡರೆ ಈಗಲೂ ಜುಮ್ಮೆನ್ನುತ್ತದೆ ಮೈ.</p>
		<p>ಈ ದೆವ್ವದ ಕಥೆಗಳನ್ನ ಹೇಳುವುದೆಂದರೆ ಹಾಸ್ಯದ ಚುಟುಕಗಳನ್ನು ಹೇಳಬೇಕಾದರೆ ಹೇಗೆ ಒಂದು ವಿಶಿಷ್ಟವಾದ ರೀತಿ ಇದೆಯೋ ಹಾಗೆ. ಎಲ್ಲರಿಗೂ ಬರುವುದಿಲ್ಲ. ಮೊದಲು ಪಿಸುದನಿಯಲ್ಲಿ ಪ್ರಾರಂಭಿಸಿ ಕುತೂಹಲ ಕೆರಳಿಸಬೇಕು. ಯಾವುದು ದೆವ್ವ ಯಾವುದು ಅಲ್ಲ ಎನ್ನುವುದನ್ನು ಕೊನೆಯವರೆಗೆ ಸಸ್‍ಪೆನ್ಸ್‍ನಲ್ಲಿಡಬೇಕು. ಹೀಗೆ ಹಂತ ಹಂತವಾಗಿ ಎದೆಯ ಬಡಿತ ಹೆಚ್ಚುತ್ತಾ ಹೋಗುವಂತೆ ಕುತೂಹಲವನ್ನು ಕೆರಳಿಸುತ್ತಾ ಹೋಗಬೇಕು. ಇದೆಲ್ಲಾ ಪ್ರತಿ ಕಥೆಗಾರನ ವೈಶಿಷ್ಟ್ಯ. ಆಂಜನೇಯನ ದೇವಸ್ಥಾನದಲ್ಲಿ ಅರಳಿ ಮರದ ಕೆಳಗೆ ಕುಳಿತು ಯಾವಾಗಲೂ ಹಾಡುತ್ತಿದ್ದ ಮಾಯಣ್ಣ ಹೇಳಿದ ಕಥೆಗಳು ಮೂವತ್ತು ಮೂವತ್ತೈದು ವರ್ಷಗಳಾದರೂ ಇಂದಿಗೂ ಕಣ್ಣಿಗೆ ಕಟ್ಟಿದಂತಿದೆ. ಸಂಜೆಯ ಪೂಜೆಯ ನಂತರ ವಿಶಾಲವಾದ ಅರಳಿ ಮರದ ಕೆಳಗೆ ಕುಳಿತು ಒಂದೆರಡು ದೇವರ ನಾಮ ಹಾಡಿದ ನಂತರ ಹರಟೆ ಶುರು.</p>
		<p>"ನಿನ್ನೆ ರಾತ್ರಿ ಅಮಾವಾಸ್ಯೆ ಅಲ್ಲವ್ರಾ, ನಂಗೆ ಮರ್ತೇ ಹೋಗಿತ್ತು. ಅದಕ್ಕೇ ಮತ್ತೆ...." ಎಂದಂದು ದೃಷ್ಟಿಯನ್ನು ಮೇಲೆ ಅರಳಿ ಮರದತ್ತ ತಿರುಗಿಸಿ ಮೌನವಾದರೆ ಯಾವುದೋ ದೆವ್ವದ ಕಥೆಗೆ ಪೀಠಿಕೆ ಅದು ಎಂದು ವಾತಾವರಣ ಬಿಗಿಯಾಗುತ್ತಿತ್ತು. ದೆವ್ವ ಭೂತ ನಿಜವಾಗಿರಲಿ ಬಿಡಲಿ, ಆದರೆ ಅವುಗಳ ಕಥೆಗಳಿಂದಾಗುತ್ತಿದ್ದ ಥ್ರಿಲ್ ಆಪ್ಯಾಯಮಾನವಾಗಿರುತ್ತಿತ್ತು.</p>
		<p>ಆದರೆ ಆಗಾಗ್ಗೆ ಅಮೆರಿಕಾದಲ್ಲೋ, ಇಂಗ್ಲೆಂಡಿನಲ್ಲೋ ನಡೆದದ್ದೆಂಬ ಯಾವುದಾದಾರೂ ದೆವ್ವದ ಕಥೆಯನ್ನು ಪತ್ರಿಕೆಯಲ್ಲಿ ಓದಿದಾಗ ನೋಡಿದ್ರಾ ಅವರೂ ನಂಬ್ತಾರೆ ಎಂದು ಉದ್ಗಾರ?!</p>
		<p>ದೆವ್ವ ದೇವರು ಎಲ್ಲಾ ಮಾನವನ ಕಲ್ಪನೆ ಎಂದು ಸ್ಪಷ್ಟವಾಗದಿದ್ದರೂ ಭೂತ ಪಿಶಾಚಿಗಳ ಅಸ್ತಿತ್ವಕ್ಕೆ ಬೆಸುಗೆ ಹಾಕಲು ವಿಜ್ಞಾನದ ಕೊಂಡಿ ಎಲ್ಲಾದರೂ ದೊರಕೀತೆ ಎಂದು ತಡಕಾಟ. ಆ ನನ್ನ ಪ್ರಯತ್ನವನ್ನು ನಿಮ್ಮ ಮುಂದೆ ಇಟ್ಟಿದ್ದೇನೆ.</p>
		<p>ಉದ್ದ, ಅಗಲ, ಎತ್ತರ ಪ್ರತಿ ಘನ ವಸ್ತುವಿನ ಡೈಮೆನ್ಶನ್‍ಗಳು. ಆದರೆ ಕಣ್ಣಿಗೆ ಕಾಣಿಸದ ಇನ್ನೊಂದು ಟೈಂ ಡೈಮೆನ್ಶನ್ ಎಂಬುದು ಬಹುಶಃ ನಿಮಗೆಲ್ಲಾ ತಿಳಿದಿರಬಹುದು.</p>
		<p>ಒಂದು ವಸ್ತು ಬೆಳಕಿನ ವೇಗಕ್ಕಿಂತ ಹೆಚ್ಚು ವೇಗದಲ್ಲಿ ಪ್ರಯಾಣ ಮಾಡಿದಲ್ಲಿ ಅದರ ಟೈಂ ಡೈಮೆನ್ಶನ್ ಋಣದತ್ತ ಸಾಗುತ್ತದೆ. ಅಂದರೆ ಬೆಳಕಿನ ವೇಗಕ್ಕಿಂತ ಹೆಚ್ಚು ವೇಗದಲ್ಲಿ ಚಲಿಸಬಲ್ಲ ವಿಮಾನದಲ್ಲಿ ಇಪ್ಪತ್ತೈದು ವರ್ಷದ ಯುವಕನನ್ನು ಕೂರಿಸಿ ಕಳಿಸಿದರೆ ವಿಶ್ವ ಪ್ರದಕ್ಷಿಣೆ ಮಾಡಿ ಆ ಯುವಕ ಹಿಂದಕ್ಕೆ ಬಂದಾಗ ಅವನ ವಯಸ್ಸು ಇಪ್ಪತ್ತಾಗಿರಬಹುದು.</p>
		<p>ಅದನ್ನು ಇನ್ನೊಂದು ರೀತಿಯಲ್ಲಿ ಹೇಳುವುದಾದಲ್ಲಿ ಮೂವತ್ತು ವರ್ಷದ ವ್ಯಕ್ತಿಯೊಬ್ಬ ಟೈಂನ ಇನ್ನೊಂದು ಡೈಮೆನ್ಶನ್ನಿನಲ್ಲಿ ಹದಿನಾರರ ಯುವಕನಾಗಿರಬಹುದು. ವರ್ಷದ ಹಿಂದೆ ವಯಸ್ಸಾಗಿ ಸತ್ತ ವ್ಯಕ್ತಿ ಇನ್ನೊಂದು ಟೈಂ ಡೈಮೆನ್ಶನ್ನಿನಲ್ಲಿ ಇದೇ ಈಗ ಕಾಲೇಜ್ ಮುಗಿಸಿ ಕೆಲಸಕ್ಕೆ ಪರದಾಡುತ್ತಿರಬಹುದು. ಈ ಟೈಂ ಡಮೆನ್ಶನ್ನಿನಲ್ಲಿ ಇಲ್ಲಿಯ ಪ್ರಜೆಯಾಗಿರುವ ನೀವು ಮತ್ತೊಂದು ಡೈಮೆನ್ಶನ್ನಿನಲ್ಲಿ ಭಾರತದಲ್ಲಿದ್ದು USAಗೆ ಬರಲು Visa ಗಾಗಿ ಪರದಾಡುತ್ತಿರಬಹುದು.</p>
		<p>ಭೂತ ಹಿಂದೆ ನಡೆದ, ಕಳೆದು ಹೋದ ಎಂಬ ಅರ್ಥವನ್ನೂ ಕೊಡುವುದಲ್ಲದೆ, "ದೆವ್ವ, ಪಿಶಾಚಿ" ಎಂಬ ಅರ್ಥವನ್ನೂ ಕೊಡುತ್ತದೆ. ಇದು ಬರಿ ಕಾಕತಾಳ ನ್ಯಾಯವಿರಬಹುದೇ? ಅಥವ ಭೂತವು ಬೇರೆ ಟೈಂ ಡೈಮೆನ್ಶನ್ನಿನ ಅನುಭವವಿರಬಹುದೆ?</p>
		<p>ಯಾವುದೋ ಕಾರಣದಿಂದ ತನ್ನ ಮೂಲ ಟೈಂ ಡೈಮೆನ್ಶನ್ನಿನಿಂದ ಬೇರೆ ಟೈಂ ಡೈಮೆನ್ಶನ್ನಿಗೆ ಇರಿಸಲ್ಪಟ್ಟ ವ್ಯಕ್ತಿ ಭೂತ ಅಥವ ದೆವ್ವವಾಗುತ್ತಾನೆಯೆ ಎನ್ನುವುದು ಪ್ರಶ್ನೆ. ಹಾಗಿದ್ದಲ್ಲಿ ಈ ಸ್ಥಳ ಪಲ್ಲಟಕ್ಕೆ... ಕ್ಷಮಿಸಿ, ಕಾಲ ಪಲ್ಲಟಕ್ಕೆ ಕಾರಣವೇನು. ಈ ರೀತಿಯ ಕಾಲ ಪಲ್ಲಟವನ್ನು ಪ್ರಯೋಗ ಶಾಲೆಯಲ್ಲಿ ನಿಯಂತ್ರಿಸಲು ಸಾಧ್ಯವೆ? ಇವೆಲ್ಲಾ ವಿಜ್ಞಾನ ಇನ್ನೂ ಮೇಯದ ಬಯಲು.</p>
		<p>ಬಹಳ ಹಿಂದೆ ಭವನ್ಸ್ ಜರ್ನಲ್‍ನಲ್ಲಿ K.M ಮುನ್ಶಿ ಯವರು ಒಂದು ಲೇಖನದಲ್ಲಿ ಭೃಗು ಸಂಹಿತೆಯ ಬಗ್ಗೆ ಬರೆದಿದ್ದರು. ಕೆಲವು ಪರ್ಮುಟೇಶನ್ ಕಾಂಬಿನೇಶನ್ನಿನಿಂದ ಭೃಗು ಸಂಹಿತೆಯನ್ನು ನೀವು ಮುಂದೆ ಮಾಡಲಿರುವ ಹಿಂದೆ ಮಾಡಿದ ಕಾರ್ಯಗಳನ್ನು ಭವಿಷ್ಯದ ರೂಪದಲ್ಲಿ ಬರೆದಿಡಲಾಗಿದೆಯಂತೆ. ಅದಲ್ಲದೆ ರಾಮಾಯಣವನ್ನು ರಾಮ ಹುಟ್ಟುವುದಕ್ಕೆ ಹತ್ತು ಸಾವಿರ ವರ್ಷಗಳ ಹಿಂದೆ ಬರೆದದ್ದೆಂಬ ಉಲ್ಲೇಖವಿದೆ. ಇದು ಟೈಂ ಡೈಮೆನ್ಶನ್ನಿನಲ್ಲಿ ಇಚ್ಚೆಯಂತೆ ಚಲಿಸಬಲ್ಲವರ ಕೈವಾಡವೆ?!</p>
		<p>ಕೊನೆಯದಾಗಿ ಪ್ರಪಂಚದ ಅತಿ ಚಿಕ್ಕದಾದ ಒಂದು ದೆವ್ವದ ಕಥೆ.</p>
		<p>ಸಂಜೆ ದಾಟಿ ರಾತ್ರಿಯಾಗುತ್ತಿರುವ ಸಮಯ ಪಾರ್ಕಿನಲ್ಲಿ ಒಂದು ಬೆಂಚಿನ ಮೇಲೆ ಇಬ್ಬರು ಕುಳಿತಿದ್ದಾರೆ. ಒಬ್ಬ ಮತ್ತೊಬ್ಬನತ್ತ ನೋಡಿ "ನಿಮಗೆ ದೆವ್ವ ಭೂತಗಳಲ್ಲಿ ನಂಬಿಕೆ ಇದೆಯೆ?" ಎನ್ನುತ್ತಾನೆ. ಎರಡನೇ ವ್ಯಕ್ತಿ ಇಲ್ಲ ಎಂಬಂತೆ ತಲೆಯಾಡಿಸಲು ಎಡದಿಂದ ಬಲಕ್ಕೆ ಮುಖವನ್ನು ತಿರುಗಿಸಿ ನೋಡುತ್ತಾನೆ, ಮೊದಲನೇ ವ್ಯಕ್ತಿ ಮಾಯ!!</p>
		<p class="quote-author">
			-ಮನೋಹರ್ ಕುಲಕರ್ಣಿ<br />(ಟೆಂಪಲ್ ಹಿಲ್ಸ್, ಮೇರಿಲ್ಯಾಂಡ್)
		</p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಜ್ಞಾನಪೀಠ ಪ್ರಶಸ್ತಿ ವಿಜೇತ <br />ಮಾಸ್ತಿ ವೆಂಕಟೇಶ ಐಯಂಗಾರ್</h1>
		<p>'ಜ್ಞಾನಪೀಠ ಪ್ರಶಸ್ತಿ', ಭಾರತ ತನ್ನ ಸಾಹಿತಿಗಳಿಗೆ ನೀಡುವ ಅತ್ಯುಚ್ಚ ಪುರಸ್ಕಾರ. ನಾಲ್ಕು ಮಂದಿ ಕನ್ನಡಿಗರು ಈ ಅಗ್ರಮರ್ಯಾದೆ ಪಡೆದಿದ್ದಾರೆ:</p>
		<p>ಕುವೆಂಪು ('ಶ್ರೀ ರಾಮಾಯಣದರ್ಶನಂ')</p>
		<p>ಬೇಂದ್ರೆ ('ನಾಕು ತಂತಿ')</p>
		<p>ಶಿವರಾಮ ಕಾರಂತ ('ಮೂಕಜ್ಜಿಯ ಕನಸುಗಳು')</p>
		<p>ಮಾಸ್ತಿ ('ಚಿಕವೀರರಾಜೇಂದ್ರ')</p>
		<p><em>ಮಾಸ್ತಿಯವರು ಬರೆಯುವುದರಲ್ಲೆಲ್ಲ ವೈಶಿಷ್ಟ್ಯವಿದೆಯಾದರೂ ಅದು ಅತ್ಯಂತ ಉನ್ನತ ಮಟ್ಟದಲ್ಲಿ ಕಾಣುವುದು ಅವರ ಕತೆಗಳಲ್ಲಿ</em></p>
		<p>ಈಗ್ಗೆ ಐವತ್ತು ವರುಷಕ್ಕೂ ಹಿಂದೆ ನನ್ನ ಉಪಾಧ್ಯಾಯರೊಬ್ಬರು "ನಮ್ಮ ವೆಂಕಟೇಶ ಐಯ್ಯಂಗಾರ್" ಬರೆದದ್ದು ಎಂದು ಹೇಳಿ ತಮ್ಮ ಸ್ನೇಹಿತರೊಬ್ಬರು ಬರೆದ ಎರಡು ಕತೆಗಳನು ಓದಿ ಹೇಳಿದರು. ಆ ಕತೆಗಳ ಹೆಸರು "ರಂಗನ ಮದುವೆ" ಮತ್ತು "ರಂಗಪ್ಪನ ದೀಪಾವಳಿ". ಕತೆಗಾರರ ಹೆಸರು ನನ್ನ ಮನಸ್ಸಿನ ಮೇಲೆ ಏನೂ ವಿಶೇಷ ಪರಿಣಾಮ ಬೀರಲಿಲ್ಲ. ಆದರೆ ಆ ಕತೆಗಳನ್ನು ನಾನೇ ಓದಿದಮೇಲೆ ನನಗೆ ಆಶ್ಚರ್ಯವಾಯಿತು; ನನ್ನ ಮದುವೆಯ ದಿನ ನನಗೆ ಹೇಗನ್ನಿಸಿತ್ತು ಅನ್ನುವುದು, ಆಗತಾನೇ ನನ್ನ ವಧುವಾಗಿ ಬಂದಿದ್ದ ಹುಡುಗಿಯೊಡನೆ ಮೊಟ್ಟ ಮೊದಲ ಸಲ ಮಾತನಾಡಲು ಪ್ರಯತ್ನಿಸಿದಾಗ ನನಗಾದ ಸಂಕೋಚ- ಇದನ್ನೆಲ್ಲ ಈ ವೆಂಕಟೇಶ ಐಯ್ಯಂಗಾರ್ ಹೇಗೆ ತಿಳಿದುಕೊಂಡರು ಎಂದು.</p>
		<p>ಮಾಸ್ತಿ ಆ ಕತೆಗಳಲ್ಲಿ ತಮ್ಮ ಸ್ವಂತ ಅನುಭವಗಳನ್ನು ಬಹುಶಃ ಆ ಕಾಲದ ಎಲ್ಲ ಯುವಕರ ಅನುಭವಗಳನ್ನು ನಿರೂಪಿಸಿದ್ದರು. ಪಾಶ್ಚಾತ್ಯ ಸಮಾಜಗಳಲ್ಲಿರುವ ಮದುವೆಗೆ ಮುಂಚೆಯೇ ಯುವತಿಯ ಮನವೊಲಿಸಿಕೊಳ್ಳುವ ಪದ್ಧತಿಯ ಗಂಧವೇ ಇಲ್ಲದೆ, ಮದುವೆಗಳೆಲ್ಲ ಹೆಚ್ಚಾಗಿ ಹಿರಿಯರ ನಿಶ್ಚಯದಿಂದಲೇ ನಡೆಯುತ್ತಿದ್ದ ಆ ಕಾಲದಲ್ಲಿ, ಹೆಂಡತಿಯೊಡನೆ ಮೊಟ್ಟಮೊದಲ ಸಲ ಆಡುವ ಮಾತುಕತೆ ಮೈ ಜುಮ್ಮೆನಿಸುವ ಸಾಹಸವೇ ಸರಿ. ಆ ಸಂದರ್ಭದಲ್ಲಿ ನಮಗೆ ಸಂಕೋಚವಾಗುತ್ತಿದ್ದುದು ಸರಿಯೇ, ಆದರೆ ಅದೆಲ್ಲ ಹೋಗಲಿ ಎಂದರೆ ಆ ಎಳೆವಯಸ್ಸಿನ ಕೋಮಲಾಂಗಿ ನಮ್ಮ ಸಂಕೋಚವನ್ನೆಲ್ಲ ಚೆನ್ನಾಗಿ ತಿಳಿದುಕೊಂಡು ಅದರ ಪೂರ್ಣ ಪ್ರಯೋಜನ ಪಡೆಯುತ್ತಿದ್ದಳಲ್ಲ, ಅದಕ್ಕೆ ಏನು ಹೇಳೋಣ!</p>
		<p>ಮೇಲೆ ಹೇಳಿದ ಪ್ರಸಂಗದ ಮುಖ್ಯ ಅಂಶ ಇಷ್ಟೆ. ಮಾಸ್ತಿ ಒಂದು ದೊಡ್ಡ ವಿಷಯ ಕಂಡುಕೊಂಡಿದ್ದರು: ನಮ್ಮ ಸ್ವಂತ ಅನುಭವಗಳು - ದಿನ ನಿತ್ಯದ ಅನುಭವಗಳು - ಸಾಹಿತ್ಯಕ್ಕೆ ತಕ್ಕ ವಸ್ತುವಾಗಬಲ್ಲವು ಎಂದು. ಇಂದು ಇದರಲ್ಲಿ ನಮಗೇನೂ ಹೆಚ್ಚುಗಾರಿಕೆ ಕಾಣಿಸದೆ ಇರಬಹುದು. ಆದರೆ ಈ ಶತಮಾನದ ಮೊದಲಲ್ಲಿ ನಾವು ನಮ್ಮ ಮಹಾಕಾವ್ಯಗಳಿಗೆ ಗುಲಾಮರಾಗಿದ್ದೆವು. ಕತೆಯ ವಸ್ತು ನಮ್ಮ ಮಹಾ ಕಾವ್ಯಗಳಿಂದಲೋ, ಪುರಾಣಗಳಿಂದಲೋ ಬಂದುದೇ ಆಗಿರಬೇಕಿತ್ತು. ದುರ್ಯೋಧನ, ಕರ್ಣ, ಭೀಮ ತಮ್ಮ ತಮ್ಮ ಹಳೆಯ ವರಸೆಗಳನ್ನೇ ಮತ್ತೆ ಮತ್ತೆ ಯಾಂತ್ರಿಕವಾಗಿ ಪ್ರದರ್ಶಿಸುತ್ತಿದ್ದರು; ಪರ್ವತ, ಸಮುದ್ರಗಳ ವರ್ಣನೆಯಂತೂ ಇದ್ದೇ ತೀರಬೇಕಿತ್ತು. ಕವಿ ಅವುಗಳನ್ನು ಕಂಡಿಯೇ ಇರದಿದ್ದರೆ, ಏನೂ ಚಿಂತೆಯಿಲ್ಲ, ಮೊದಲೇ ಸಿದ್ಧವಾಗಿರುತ್ತಿದ್ದ ವರ್ಣನೆಗಳು ಬೇಕಾದಷ್ಟು ಸಿಕ್ಕುತ್ತಿದ್ದುವು. ನವೋದಯದ ತರುಣ ಕವಿಗಳು ಈ ಕಂದಾಚಾರದ ವಿರುದ್ಧ ದಂಗೆ ಎದ್ದು, ತಮ್ಮ ಮುದ್ದಿನ ಕುರಿಮರಿ, ದಾರಿಯಂಚಿನ ಹೂಗಳು, ಇವುಗಳ ಬಗ್ಗೆ ಪದ್ಯ ಬರೆಯ ತೊಡಗಿದಾಗ, ಸಂಪ್ರದಾಯ ರಕ್ಷಕರು ಅಸಹ್ಯದಿಂದ, "ಇದೂ ಪದ್ಯವಂತೆ ಪದ್ಯ! ಪಾತ್ರೆ ಪರಟಿ, ಕಸಪೊರಕೆ ಎಲ್ಲದರ ಮೇಲೂ ಪದ್ಯವೇ!" ಎಂದು ಉದ್ಗಾರ ತೆಗೆದರು. ಗದ್ಯದ ಸ್ಥಿತಿಯೂ ಅಷ್ಟೇ ಕೀಳಾಗಿತ್ತು. ಈ ಶತಮಾನದ ಮೊದಲಲ್ಲಿ ನಮ್ಮ ಗದ್ಯಕಾವ್ಯಗಳಲ್ಲಿ ಕಾಣುತ್ತಿದ್ದ ವ್ಯಕ್ತಿಗಳೆಲ್ಲ ಬಂಗಾಲೀ ಹೆಸರು ಹೊತ್ತ, ರಕ್ತ ಮಾಂಸವಿಲ್ಲದ ಅಮೂರ್ತ ವ್ಯಕ್ತಿಗಳು; ಅಷ್ಟು ಹೊತ್ತಿಗಾಗಲೇ ಕನ್ನಡಕ್ಕೆ ಅನುವಾದವಾಗಿದ್ದ ಬಂಗಾಲೀ ಕಾದಂಬರಿಗಳಲ್ಲಿದ್ದ ವ್ಯಕ್ತಿಗಳ ಸತ್ವಹಿನ ಅನುಕರಣೆಗಳು!</p>
		<p>ಮಾಸ್ತಿಯವರು ಅನುಕರಣೆಯ ಸ್ಥಳದಲ್ಲಿ ಕಲ್ಪನೆ ಮತ್ತು ಅನುಭವಗಳನ್ನು ಪ್ರತಿಷ್ಠಿಸಿದರು. ಪದ್ಯವನ್ನು ಮಹಾಕಾವ್ಯದ ಮೈ ಚಳಿ ಹುಟ್ಟಿಸುವಂಥ ಎತ್ತರದಿಂದ ಕೆಳಗಿಳಿಸಿ ಜನ ಸಾಮಾನ್ಯರ ಪ್ರಪಂಚಕ್ಕೆ ತರುವುದರಲ್ಲಿ ತಮ್ಮ ಗುರು ಶ್ರೀ ಬಿ. ಎಂ. ಶ್ರೀಕಂಠಯ್ಯನವರಿಗೆ ನೆರವಾದರು. ಗದ್ಯಕತೆಗಳಲ್ಲಿ ಅದುವರೆಗೆ ನಮ್ಮ ಸಾಹಿತ್ಯವನ್ನೆಲ್ಲ ಆಕ್ರಮಿಸಿಕೊಂಡಿದ್ದ ಹೊರನಾಡು ಬಂಗಾಲದ "ದೇವೇಂದ್ರ ವಿಜಯ ಮಿತ್ರರೂ" "ಬಿಹಾರೀ ಬೋಸ್"ಗಳೂ ನಮ್ಮವರೇ ಆದ ರಂಗಪ್ಪ, ಬೈಚೇಗೌಡ, ಅಂಜಪ್ಪ ಇವರ ದಾಳಿಗೆ ಸಂಪೂರ್ಣವಾಗಿ ಸೋತು, ಆ ಕ್ಷೇತ್ರದಿಂದ ಪೂರ್ತಿ ಕಾಲ್ತೆಗೆದರು. ಈ ರಂಗಪ್ಪ ಇತ್ಯಾದಿಗಳು ನಾವು ಕಂಡ ಜನ, ನಿಜ ಜೀವನದಲ್ಲಿ ನಮ್ಮ ಪ್ರೀತಿಗೂ ದ್ವೇಷಕ್ಕೂ ಒಳಗಾದವರು. ಮಾಸ್ತಿಯವರ ಕಲ್ಪನೆ ಸೃಷ್ಟಿಸಿದ ಪ್ರಪಂಚ ನಾವು ಕಂಡ ಪ್ರಪಂಚದ ಪ್ರತಿಬಿಂಬ.</p>
		<p>ಕನ್ನಡ ನವೋದಯದ ಕವಿಗಳಲ್ಲಿ ಮಾಸ್ತಿ ಮೊಟ್ಟ ಮೊದಲನೆಯವರಲ್ಲದಿದ್ದರೂ, ಮೊದಲಿಗರಲ್ಲಿ ಒಬ್ಬರು. ಆದರೆ ಹಲವಾರು ವಿಷಯಗಳಲ್ಲಿ ಅವರಿಗೆ ಆದ್ಯತೆಯ ಕೀರ್ತಿ ಸಲ್ಲುತ್ತದೆ. ಕನ್ನಡದಲ್ಲಿ ಮೊಟ್ಟ ಮೊದಲಿಗೆ ಸಣ್ಣ ಕತೆ ಬರೆದವರು ಮಾಸ್ತಿಯವರೇ ಅಲ್ಲವೇ ಎಂಬ ಚರ್ಚೆಗೆ ನಾನಿಲ್ಲಿ ಕೈ ಹಾಕುವುದಿಲ್ಲ. ಆದರೆ ಸಣ್ಣ ಕತೆಯನ್ನು ಕನ್ನಡ ಸಾಹಿತ್ಯ ರೂಪಗಳಲ್ಲಿ ಒಂದಾಗಿ ಪ್ರತಿಷ್ಠಾಪಿಸಿ, ಅದರ ಸಾಧ್ಯತೆಗಳನ್ನೆಲ್ಲ ಸಂಪೂರ್ಣವಾಗಿ ಪರಿಶೀಲಿಸಿದವರು ಅವರೇ ಎಂಬುದರಲ್ಲಿ ಏನೂ ಸಂದೇಹವಿಲ್ಲ. ಅವರ "ವಿಮರ್ಶೆ" ಸಾಹಿತ್ಯ ವಿಮರ್ಶೆಯ ಬಗ್ಗೆ ಹೊಸಗನ್ನಡದಲ್ಲಿ ಬಂದ ಮೊದಲ ಪುಸ್ತಕ; ಅವರ "ಆದಿಕವಿ ವಾಲ್ಮೀಕಿ" ವಾಲ್ಮೀಕಿಯ ಕಾವ್ಯ ಪ್ರತಿಭೆಯನ್ನೂ ಅವನ ಮಹಾಕೃತಿಯನ್ನೂ ಆಳವಾಗಿಯೂ ವಿಸ್ತಾರವಾಗಿಯೂ ಪರಿಶೀಲಿಸುವ ಮೊಟ್ಟ ಮೊದಲ ಕನ್ನಡ ಗ್ರಂಥ. ಇಂಗ್ಲಿಷ್ ಕವಿತೆ ಸಾನೆಟ್ ಪ್ರಕಾರವನ್ನು ಕನ್ನಡಿಗರಿಗೆ ಮೊದಲು ಪರಿಚಯ ಮಾಡಿಕೊಟ್ಟವರೂ ಅವರೇ ಎಂದು ನನ್ನ ನಂಬಿಕೆ (ಆದರೆ ಈ ಬಗ್ಗೆ ಖಚಿತವಾಗಿ ಹೇಳಲಾರೆ).</p>
		<p>ಮಾಸ್ತಿ ಇದುವರೆಗೆ ಸುಮಾರು ೧೧೮ ಪುಸ್ತಕಗಳನ್ನು ಬರೆದಿದ್ದಾರೆ. ಸಾಹಿತ್ಯದ ಎಲ್ಲ ಪ್ರಕಾರಗಳನ್ನೂ ಬಳಸಿದ್ದಾರೆ : ಭಾವಗೀತೆ, ಪದ್ಯರೂಪದ ಕತೆ, ಕಿರುಕಾದಂಬರಿ, ಮಹಾಕಾದಂಬರಿ, ವಯಕ್ತಿಕ ಪ್ರಬಂಧ, ವಿಮರ್ಶೆ - ಇತ್ಯಾದಿ. ಷೇಕ್ಸ್‍ಪಿಯರನ ನಾಲ್ಕು ನಾಟಕಗಳನ್ನು ಕನ್ನಡಿಸಿದ್ದಾರೆ. ಇತರ ನಾಟಕಗಳಿಂದ ಹಲವು ದೃಶ್ಯಗಳನ್ನು ಭಾಷಾಂತರಿಸಿದ್ದಾರೆ. ತಮ್ಮ ಸ್ವಂತ ಕತೆಗಳ ಪೈಕಿ ಹಲವನ್ನು ಇಂಗ್ಲಿಷಿಗೆ ತರ್ಜಮೆ ಮಾಡಿದ್ದಾರೆ. ಒಮ್ಮೆ ಸಾಹಿತ್ಯದಿಂದ ಭಾಷಾಶಾಸ್ತ್ರಕ್ಕೆ ಇಳಿದಿದ್ದುದೂ ಉಂಟು ಜೀವನದ ಬಗ್ಗೆ ತಮ್ಮ ಅನಿಸಿಕೆಗಳಿಗೆ ಸಾಹಿತ್ಯ ರೂಪವನ್ನು ಕೊಟ್ಟಿದ್ದಾರೆ. ಇತ್ತೀಚೆಗೆ ಅವರು ಮತಧರ್ಮಗಳ ಬಗ್ಗೆ ಇಂಗ್ಲಿಷಿನಲ್ಲೂ, ಕನ್ನಡದಲ್ಲೂ ಬರೆಯುತ್ತಿದ್ದಾರೆ. ಅವರು "ಜೀವನ" ಮಾಸಪತ್ರಿಕೆ ನಡೆಸುತ್ತಿದ್ದಾಗ, ಆ ಕಾಲದ ಆಗು ಹೋಗುಗಳ ಬಗ್ಗೆ ಅವರು ಬರೆಯುತ್ತಿದ್ದ ಸಂಪಾದಕೀಯಗಳನ್ನು ಎಲ್ಲರೂ ಕಾತುರದಿಂದ ಎದುರು ನೋಡುತ್ತಿದ್ದರು. ಸ್ವಲ್ಪಕಾಲ ಕನ್ನಡ ಸಾಹಿತ್ಯ ಪರಿಷತ್ತಿನ ಉಪಾಧ್ಯಕ್ಷರೂ ಆಗಿದ್ದರು. ಅವರು ಇಷ್ಟೆಲ್ಲ ಕೆಲಸದ ಬಹುಭಾಗವನ್ನು ಸಾಧಿಸಿದ್ದು ಮೈಸೂರು ಸರ್ಕಾರದಲ್ಲಿ ಉನ್ನತ ಹುದ್ದೆಗಳಲ್ಲಿದ್ದಾಗ ಎಂಬುದನ್ನ ನಾವು ಜ್ಞಾಪಕದಲ್ಲಿಟ್ಟುಕೊಳ್ಳಬೇಕು.</p>
		<p>ಸರ್ದಾರ್ K.M. ಪಣಿಕ್ಕರ್‍ರವರು ಒಮ್ಮೆ ಅವರನ್ನು ಕನ್ನಡ ಸಾಹಿತ್ಯದ ಭೀಷ್ಮಾಚಾರ್ಯ ಎಂದು ಕರೆದರು. ಪಣಿಕ್ಕರರು ಹೇಳಿದ್ದು ಸರಿ. ಮಾಸ್ತಿಯವರ ವಯಸ್ಸು ಅವರ ಮುಡಿಪಿಟ್ಟ ಜೀವನ, ಸಾಹಿತ್ಯ ಪ್ರಪಂಚದಲ್ಲಿ ಅವರಿಗೆ ಸಲ್ಲುವ ಗೌರವ - ಎಲ್ಲವೂ ನಮಗೆ ಭೀಷ್ಮನ ನೆನಪನ್ನೇ ತರುತ್ತವೆ. ಅವರ ಬತ್ತಳಿಕೆಯಲ್ಲಿರುವ ಅಸ್ತ್ರಗಳ ಹೆಸರು ಅಸಂಖ್ಯಾತ. ಆದರೆ ಒಂದೇ ಒಂದು ವ್ಯತ್ಯಾಸ : ಮಾಸ್ತಿಯವರ ಅಸ್ತ್ರಗಳು "ತಂಪೆರೆಯುವುವು, ಸುಡುವುವಲ್ಲ!"</p>
		<p>ಮಾಸ್ತಿಯವರು ಬರೆಯುವುದರಲ್ಲೆಲ್ಲ ವೈಶಿಷ್ಟ್ಯವಿದೆಯಾದರೂ ಅದು ಅತ್ಯಂತ ಉನ್ನತ ಮಟ್ಟದಲ್ಲಿ ಕಾಣುವುದು ಅವರ ಕತೆಗಳಲ್ಲಿ - ಸಣ್ಣ ಕತೆಯಾಗಲಿ, ಬೃಹತ್ ಕಾದಂಬರಿಯಾಗಲಿ. ಆದ್ದರಿಂದಲೇ ಅವರ "ಚಿಕವೀರ ರಾಜೇಂದ್ರ" ಕಾದಂಬರಿಗೆ ಜ್ಞಾನಪೀಠದ ಪ್ರಶಸ್ತಿ ದೊರೆತಿರುವುದು ಬಹು ಯುಕ್ತವಾಗಿದೆ. ಈ ಕೃತಿ ಒಂದು  ಚಾರಿತ್ರಿಕ ಕಾದಂಬರಿ. ಸ್ವಾರ್ಥಿಯೂ, ಕಾಮುಕನೂ, ಕ್ರೂರಿಯೂ ಆದ ಕೊಡಗಿನ ಕಡೆಯ ರಾಜನಿಗೆ ಸಂಬಂಧಿಸಿದ್ದು. ಮಾಸ್ತಿ ಈ ತೊಡಕಿನ ಚಾರಿತ್ರಿಕ ವಸ್ತುವನ್ನು ಅತ್ಯಂತ ಕೌಶಲದಿಂದ ನಿರ್ವಹಿಸಿದ್ದಾರೆ. ಕೆಡುಕನ್ನು ಚಿತ್ರಿಸುವಲ್ಲಿ ಮಾಸ್ತಿಯವರಲ್ಲಿ ಮಾರ್ದವತೆ ಇದೆ. ಭಾವಾತಿರೇಕವಾಗಲಿ, ಕರ್ಕಶ ದೋಷಾರೋಪಣೆಯಾಗಲಿ ಇಲ್ಲದೆ, ರಾಜನ ವ್ಯಕ್ತಿತ್ವಕ್ಕೂ, ಅವನಿಗೂ ಹಾಗೂ ಅವನ ರಾಜ್ಯಕ್ಕೂ ಬಂದೊದಗಿದ ವಿಪತ್ತಿಗೂ ಇರುವ ಸಂಬಂಧವನ್ನು ವಿಶದವಾಗಿ ಚಿತ್ರಿಸಿದ್ದಾರೆ. ತಂದೆಗೆ ಬೇಕಾದ ವಸ್ತು ದೊರಕದೆ ಹೋಗಿ ಅವನು ಆ ಕಹಿ ನುಂಗಿಕೊಳ್ಳಬೇಕಾದಾಗ ಹೇಗೆ ಅವನ ಮಕ್ಕಳ ನಾಲಿಗೆಯೂ ನಂಜಾಗಬಲ್ಲದು ಎಂಬುದರ ಸೂಚನೆಯೂ ಇದೆ ಕಾದಂಬರಿಯ ಕೊನೆಯಲ್ಲಿ!</p>
		<p>"ಚಿಕವೀರ ರಾಜೇಂದ್ರ" ಬಿಟ್ಟರೆ, ಗಾತ್ರದಲ್ಲೂ, ಶ್ರೇಷ್ಠತೆಯಲ್ಲೂ ಮಾಸ್ತಿಯವರ ಸಣ್ಣ ಕತೆಗಳು ಅವರ ಉಳಿದೆಲ್ಲ ಕೃತಿಗಳಿಗಿಂತ ಮುಂದಾಗಿ ನಿಲ್ಲುತ್ತವೆ. ಕನ್ನಡ ಪ್ರಪಂಚ ಅವರ ಎಲ್ಲ ಕೊಡುಗೆಗಳ ಬಗೆಗೂ ಅವರಿಗೆ ಋಣಿಯಾಗಿರುವುದಾದರೂ, ಅದು ಅವರನ್ನು ಎಲ್ಲಕ್ಕಿಂತ ಮಿಗಿಲಾಗಿ ಸ್ಮರಿಸುವುದು ಕತೆಗಾರನೆಂದು. ಯಾರು ಯಾರಿಗೆ ಏನೇನು ಬೇಕೋ, ಅದೆಲ್ಲ ಇದೆ ಅವರಲ್ಲಿ. ಅವರ ವಿಶಾಲವಾದ ಹೂದೋಟದಲ್ಲಿ - ಆ ಉಪಮೆ ಬಳಸಬಹುದಾದರೆ - ನಮ್ಮದೇ ಆದ ಕರ್ನಾಟಕದ ಹೂಗಳಿವೆ, ನಮ್ಮ ಮಣ್ಣಿನ ವಾಸನೆ ಹೊತ್ತ ಕಮ್ಮಗಿನ ಹೂಗಳು. ಆದರೆ ಆಗಿಂದಾಗ್ಗೆ ಅಲ್ಲಿ ಹೊರನಾಡಿನಿಂದ ಬಂದ ಪುಸ್ತಕಗಳೂ ಇವೆ. ನಮ್ಮ ಕಡೆ ಮಂದಹಾಸ ಬೀರುತ್ತ. ಅವರ ಕತೆಗಳಲ್ಲಿ ಸಂಗೀತಗಾರರಿದ್ದಾರೆ, ಚಿತ್ರಕಾರರಿದ್ದಾರೆ; ರಾಣಿಯರೂ, ಮೊಸರು ಮಾರುವ ಹೆಂಗಸರೂ ಇದ್ದಾರೆ; ಪ್ರೇಮಿಗಳು, ವೇಶ್ಯೆಯರು (ಪ್ರೇಮ, ಕಾಮ - ಕೈ ಹಿಡಿದವರಲ್ಲದವರ ಬಗೆಗೂ ಸಹ - ಇವುಗಳ ವಿಚಾರ ಬಂದಾಗ ಮಾಸ್ತಿ ಹೆದರಿಕೊಂಡು "ಹುಷ್, ಹುಷ್" ಎಂದು ಪಿಸುಗುಟ್ಟುವುದಿಲ್ಲ!); ಗತಿಸಿದ ಪ್ರೇಯಸಿಯರನ್ನು ನೆನೆ ನೆನೆದು ಕನಸು ಕಾಣುವ ಗಂಡಸರು, ಕ್ಷಣ ಕಾಲದ ಚಾಪಲ್ಯಕ್ಕೆ ಮನಸೋತು ತಮ್ಮ ಗಂಡಂದಿರಿಗೆ ದ್ರೋಹವೆಸಗಿದ ಹೆಂಗಸರು, ಅಂಥ ಹೆಂಗಸರು ಪಶ್ಚಾತ್ತಾಪಗೊಂಡು ಹಿಂತಿರುಗಿದಾಗ ಅವರನ್ನು ಸ್ವೀಕರಿಸುವ ಗಂಡಸರು; ಭಾರತೀಯ ಜೀವನವನ್ನು ಎದುರಿಸಬೇಕಾಗಿ ಬಂದ ಬಿಳಿಯರು - ವಿಪರೀತ ಸ್ವಪ್ರತಿಷ್ಠೆ, ತಿರಸ್ಕಾರವುಳ್ಳ ಕೆಲವರು, ಸಾಮರಸ್ಯ ಸಹಾನುಭೂತಿ ಉಳ್ಳ ಮತ್ತೆ ಕೆಲವರು; ಅಶಕ್ತ ರಾಜಕಾರಣಿಗಳು, ಶಕ್ತ ರಾಜಕಾರಣಿಗಳು - ಹೀಗೆ ಸೃಷ್ಟಿಯ ಸಮೃದ್ಧಿ ಇಲ್ಲಿದೆ!</p>
		<p>ಮಾಸ್ತಿಯವರ ಪ್ರಪಂಚ ಕರ್ನಾಟಕಕ್ಕೆ ಮಾತ್ರ ಸೀಮಿತವಾಗಿಲ್ಲ. ಈಚೆಗೆ ಅವರನ್ನು ಸಂದರ್ಶಿಸಿದವರೊಬ್ಬರೊಡನೆ ಮಾಸ್ತಿ ತಾವು ಇದುವರೆಗೆ ವಿಮಾನವನ್ನೇ ಹತ್ತಿಲ್ಲ ಎಂದು ಹೇಳಿದರು. ಆದರೆ ತಾವೇ ನಿರ್ಮಿಸಿದ ಪ್ರಪಂಚದಲ್ಲಿ ಮಾಸ್ತಿ ಬಲು ದೊಡ್ಡ ಸಂಚಾರಿ - ಕಾಲದೇಶಗಳೆರಡರಲ್ಲೂ. ನೆಪೋಲಿಯನ್ ಬೋನೋಪಾರ್ಟ್, ಗೈಟೆ, ಷೇಕ್ಸ್‍ಪಿಯರ್, ಪೋಪ್ ಅಲೆಗ್ಸಾಂಡರ್ IV, ದೇವರ ಆಗ್ರಹ ಸ್ವರೂಪನೆನಿಸಿದ ಅಟಿಲ - ಇವರೆಲ್ಲರೂ ಅವರ ಕತೆಗಳಲ್ಲಿ ಬಂದು ಹೋಗುವ ವ್ಯಕ್ತಿಗಳು. ಮಾಸ್ತಿ ಒಬ್ಬ ಯಕ್ಷನಂತೆ ನಿಮ್ಮನ್ನು ಕ್ಷಣ ಕಾಲದಲ್ಲಿ ಖಂಡದಿಂದ ಖಂಡಕ್ಕೂ, ಕಾಲದಿಂದ ಕಾಲಕ್ಕೂ ಹಾರಿಸಿಕೊಂಡು ಹೋಗುವರು!</p>
		<p>ಆದರೆ ಮಾಸ್ತಿ ತಮ್ಮ ಕಲ್ಪನೆಯಲ್ಲಿ ಎಲ್ಲೆಲ್ಲಿ ಸುತ್ತಾಡಲಿ, ಯಾವ ಯಾವ ದೇಶ ನೋಡಲಿ, ಅವರ ಹೃದಯ ಮತ್ತೆ ಮತ್ತೆ ನಮ್ಮ ದೇಶ, ನಮ್ಮ ಸಂಸ್ಕೃತಿಯ ಕಡೆಗೇ ತಿರುಗುತ್ತದೆ. ಅವರು ಬರೆದಿರುವ ಅನೇಕ ಉತ್ತಮ ಕತೆಗಳಲ್ಲಿ ನನಗೆ ತುಂಬ ಪ್ರಿಯವಾಗುವ ಕತೆಗಳೆಂದರೆ ನಮ್ಮದೇ ಆದ ಸಾಹಿತ್ಯ, ಪುರಾಣ, ಐತಿಹ್ಯಗಳಿಂದ ಆರಿಸಿಕೊಂಡ ವಸ್ತುಗಳನ್ನು ಉಳ್ಳವು. "ಆಚಾರ್ಯರ ಪತ್ನಿ" ಎಂಬುದು ಶ್ರೀವೈಷ್ಣವ ಮತದ ಪ್ರಖ್ಯಾತ ಗುರುವರ್ಯ ರಾಮಾನುಜಾಚಾರ್ಯರಿಗೆ ಸಂಬಂಧಿಸಿದ ಒಂದು ಅತ್ಯಂತ ಹೃದಯಸ್ಪರ್ಶಿಯಾದ ಕತೆ. "ಗೌತಮಿ ಹೇಳಿದ ಕತೆ" ಕಾಲಿದಾಸನ "ಶಾಕುಂತಲ" ದಿಂದ ಪ್ರಭಾವಿತವಾದದ್ದು. ಈ ಕತೆಗಳಲ್ಲಿ ಬರುವ ಘಟನೆಗಳು ಸಾಮಾನ್ಯವಾಗಿ ಮಾಸ್ತಿಯವರ ಕಲ್ಪನೆಯೇ ಆದ್ದರಿಂದ ಈ ಕತೆಗಳು ಎಲ್ಲ ವಿಧದಲ್ಲೂ ಅವರ ಸ್ವಂತ ರಚನೆಗಳೇ.</p>
		<p>"ಗೌತಮಿ ಹೇಳಿದ ಕತೆ"ಯಲ್ಲಿ ಗೌತಮಿ ಎಂಬ ಹೆಸರೊಂದನ್ನು ಬಿಟ್ಟರೆ ಕಾಲಿದಾಸನಿಂದ ತೆಗೆದುಕೊಂಡದ್ದು ಇನ್ನೇನೂ ಇಲ್ಲ. ಕಾಲಿದಾಸನ ನಾಟಕದಲ್ಲಿ ಆಕೆ ಅಮುಖ್ಯ ಪಾತ್ರಗಳಲ್ಲಿ ಒಬ್ಬಳು. ಮಾಸ್ತಿ ಆಕೆಗೊಂದು ದಾರುಣವಾದ ಪೂರ್ವಕತೆ ನಿರ್ಮಿಸುತ್ತಾರೆ. ಚಿಕ್ಕಂದಿನಲ್ಲಿ ಆಕೆಯ ಹೆಸರು "ಮಾಲಿನಿ". ಭರದ್ವಾಜ ಮತ್ತು ದತ್ತ (ಈ ದತ್ತನೇ ಕಾಲಿದಾಸನ ನಾಟಕದ ಕಣ್ವ) ಇಬ್ಬರೂ ಆಕೆಯಲ್ಲಿ ಅನುರಕ್ತರು. ಆಕೆಯೋ ಭರದ್ವಾಜನಿಗೆ ಮನಸ್ಸು ಕೊಟ್ಟವಳು. ಅವನನ್ನೇ ಮದುವೆಯಾಗ ಬಯಸುವವಳು. ಆದರೆ ಸಾವು ಅವನನ್ನು ಅವಳಿಂದ ಕಸಿದೊಯ್ದಿತು. ಕೆಲಕಾಲ ಮಾಲಿನಿ ದುಃಖವನ್ನು ಮೌನವಾಗಿ ನುಂಗಿಕೊಂಡಿದ್ದಳು. ಆಮೇಲೆ ವಸಂತ ಋತು ಬಂತು. ಪ್ರಕೃತಿಯಲ್ಲೆಲ್ಲ ಬಯಕೆ ಹೂವಾಗಿ ಹೊರಹೊಮ್ಮಿತು. ಮಾಲಿನಿಯಲ್ಲೂ ಪ್ರಕೃತಿ ನೆಟ್ಟ ಜೀವಸಹಜವಾದ ಬಯಕೆ - ತನ್ನ ಪ್ರಿಯನನ್ನು ಕೂಡುವ ಬಯಕೆ - ತಡೆಯಲಾರದೆ ಪ್ರವಾಹದಂತೆ ಉಕ್ಕಿ ಬಂತು; ಅಗ್ನಿಪರ್ವತದಂತೆ ಪ್ರಜ್ವಲಿಸಿತು. ದತ್ತನ ಬಳಿಗೆ ತಾನೇ ಹೋಗಿ ತಾವಿಬ್ಬರೂ ಮದುವೆಯಾಗಬಾರದೇಕೆಂದು ಸೂಚಿಸಿದಳು. ಆದರೆ ದತ್ತ ಆಜೀವಪರ್ಯಂತ ಬ್ರಹ್ಮಚಾರಿಯಾಗಿ ಉಳಿಯುವ ಸಂಕಲ್ಪ ಮಾಡಿದ್ದ. ಕಾಲ ಸಾಗಿತು. ಮನೋನಿಗ್ರಹದ ಪ್ರಯತ್ನದಲ್ಲಿ ಸೋತ ಮಾಲಿನಿ ಮತ್ತೆ ದತ್ತನ ಬಳಿಗೆ ಹೋದಳು. ತನ್ನ ಸಂಕೋಚಗಳನ್ನೆಲ್ಲ ಗಾಳಿಗೆ ತೂರಿಬಿಟ್ಟು ದತ್ತನನ್ನು ಬೇಡಿಕೊಂಡಳು: "ಮದುವೆ ಆಗಲಿ, ಬಿಡಲಿ, ಒಂದು ಸಲ ಕೇವಲ ಒಂದುಸಲವಾದರೂ ನನ್ನನ್ನು ನಿನ್ನವಳಾಗಿಸಿಕೋ. ಒಮ್ಮೆಯಾದರೂ ನೀನು ನನ್ನವನಾಗು!" ಅವಳನ್ನು ಅಂದು ಕಾಪಾಡಿದುದು ಒಂದೇ. ದತ್ತನಿಗೆ ತನ್ನ ಮನಸ್ಸಿನ ಮೇಲಿದ್ದ ಸಂಪೂರ್ಣ ಸ್ವಾಮ್ಯ!</p>
		<p>ಮಾಸ್ತಿ ಲೈಂಗಿಕ ಪ್ರವೃತ್ತಿಯನ್ನು ಧೈರ್ಯದಿಂದ ಮುಖಾಮುಖಿ ನೋಡುತ್ತಾರೆ. ಅದರ ಮಹಾಶಕ್ತಿಯನ್ನು ಗುರುತಿಸುತ್ತಾರೆ, ಅದನ್ನು ಅರ್ಥ ಮಾಡಿಕೊಂಡು ಸಹಾನುಭೂತಿಯಿಂದ ಕಾಣುತ್ತಾರೆ. ಆದರೆ ಇಂದ್ರಿಯ ನಿಗ್ರದಲ್ಲಿ ಅದಕ್ಕೂ ಹೆಚ್ಚಿನ ಮಹತ್ವವನ್ನೂ ಕಾಣುತ್ತಾರೆ. ಗೌತಮಿ ಈ ಕತೆಯನ್ನು - ತನ್ನ ಸ್ವಂತ ಜೀವಿತದ ಕತೆಯನ್ನು - ಹೇಳಿಕೊಂಡಾಗ ಆಕೆ ವೃದ್ಧೆ. ಅವರ ಶ್ರೋತೃಗಳು ಇನ್ನೂ ತಾರುಣ್ಯದಲ್ಲಿದ್ದ ಮಡದಿಯರು, ತಾಯಂದಿರು. ಆ ಕತೆಯನ್ನು ಕೇಳಿ ಅವರೆಲ್ಲ ಹೃದಯಾಂತರಾಳದಿಂದ ಅವಳಿಗಾಗಿ ಮರುಗುತ್ತಾರೆ: "ಅಜ್ಜಿ, ಅಜ್ಜಿ, ನೀನು ಎಷ್ಟು ನೊಂದಿದ್ದೀಯೆ!" ಮಾಸ್ತಿ ಬರೆದ ಕತೆಗಳಲ್ಲೆಲ್ಲ ಅತ್ಯಂತ ಪ್ರಖರವಾದ ಕತೆ ಇದೇ ಇಂದು ನನ್ನ ನಂಬಿಕೆ.</p>
		<p>ಮಾಸ್ತಿ ಅತ್ಯಂತ ಸರಳರು; ಉಡುಪಿನಲ್ಲಿ ಹೇಗೋ, ತಮ್ಮ ಜೀವನದ ರೀತಿಯಲ್ಲೂ ಹಾಗೇ ಸರಳರು. ಗಾಢವಾದ ದೈವ ನಿಷ್ಠೆಯುಳ್ಳವರು. ಆಸ್ತಿಕರು ಎಂದರೆ ಆ ಪದದ ಅತ್ಯಂತ ಉತ್ತಮ ಅರ್ಥದಲ್ಲಿ. ತಮ್ಮ ಜೀವನವನ್ನು ದೈವ ಕೃಪೆಯೇ ರೂಪಿಸಿರುವುದು ಎಂದು ನಂಬಿದವರು. ಇತರರ ಬಗ್ಗೆ ಮೆಚ್ಚಿಕೆ ತೋರುವುದರಲ್ಲಿ ಬಹು ಧಾರಾಳ ಎಂಬುದು ಎಷ್ಟೋ ಲೇಖಕರಿಗೆ ತಿಳಿದ ವಿಷಯ. ಅವರ ಸುತ್ತ ಆಗಾಗ್ಗೆ ವಾದ ವಿವಾದಗಳು ಹಬ್ಬಿರುವುದುಂಟು. ಆದರೆ ಅವರೇ ಅವು ಯಾವುದರಲ್ಲೂ ಭಾಗವಹಿಸಿದವರಲ್ಲ.</p>
		<p>ಜ್ಞಾನಪೀಠ ಪ್ರಶಸ್ತಿಯಿಂದ ಅವರಿಗೆ ಸಂತೋಷವಾಯಿತೆ? ಆಯಿತು, ಹೌದು. ಆದಿನ ಅವರು ಎಷ್ಟು ಸಂತೋಷವಾಗಿದ್ದರೆಂದರೆ, ಪ್ರಶಸ್ತಿ ಪ್ರಕಟವಾಗುವ ಹಿಂದಿನ ದಿನ ಇದ್ದಷ್ಟೆ!</p>
		<p><strong><em>_ಇಂಗ್ಲೀಷ್ ಮೂಲ: ಪ್ರೊ. ಎ. ಎನ್. ಮೂರ್ತಿ ರಾವ್</em><sup><a epub:type="noteref" href="999-aside.xhtml#id-">೧</a></sup></strong></p>
		<p><strong><em>_ಅನುವಾದ: ಎಚ್. ವೈ. ರಾಜಗೋಪಾಲ್</em></strong></p>
		<p><strong><em>(_ಕೃಪೆ: ಪಿ.ಟಿ.ಐ.)</em></strong></p>
	</section>
	<section class="level1 numbered" epub:type="chapter" role="doc-chapter" id="id-">
		<h1 class="level1-title" epub:type="title">ಕಟ್ಟಡಗಳ ಮೇಲೆ ಗಾಳಿಯ ಪರಿಣಾಮಗಳು</h1>
		<p><em>ಗಾಳಿಯು ಮಾನವನಿಗೆ ಅತ್ಯಾವಶ್ಯಕ ವಸ್ತು ಆದರೆ ಅದು ಹೆಚ್ಚಿನ ವೇಗದಲ್ಲಿ, ರಭಸದಿಂದ ಬೀಸತೊಡಗಿದರೆ ಆಗುವ ದುಷ್ಪರಿಣಾಮಗಳು ಪ್ರಯೋಗ ಶಾಲೆಯ ಏರೋಡೈನಾಮಿಕ್ಸ್ ವಿಭಾಗದಲ್ಲಿ ಆ ಬಗ್ಗೆ ಸಂಶೋಧನೆ ನಡೆಸಿದ ಲೇಖಕರು ಕಟ್ಟಡಗಳ ಮೇಲೆ ವಾಯು ಪ್ರವಾಹದ ಪರಿಣಾಮಗಳು, ಅವುಗಳನ್ನು ಪ್ರಚೋದಿಸುವ ಅಂಶಗಳು ಹಾಗೂ ಅವುಗಳಿಗೆ ಸಂಬಂಧಪಟ್ಟ ಪ್ರಯೋಗಗಳ ಸೂಕ್ಷ್ಮ ಪರಿಚಯವನ್ನು ಮಾಡಿಕೊಟ್ಟಿದ್ದಾರೆ.</em></p>
		<p>ಭೂಮಿಯ ಸುತ್ತ ಗಾಳಿಯಿರುವುದು ಎಲ್ಲರಿಗೂ ತಿಳಿದ ವಿಷಯ. ಸೂರ್ಯನ ಶಾಖದಿಂದ ಹಾಗೂ ಭೂಮಿಯ ಮೇಲಿನ ಎಷ್ಟೋ ಕಾರ್ಯಗಳಿಂದ ಭೂಮಿಯ ಮೇಲ್ಮೈ ಉಷ್ಣಾಂಶ ಹೆಚ್ಚು ಕಡಿಮೆಯಿರುತ್ತದೆ. ಭೂಮಧ್ಯ ರೇಖೆಯು ಸೂರ್ಯನಿಗೆ ಧೃವಗಳಿಂದ ಕಡಿಮೆ ದೂರದಲ್ಲಿರುವುದರಿಂದ ಅದು ಹೆಚ್ಚು ಉಷ್ಣಾಂಶದಲ್ಲಿರುತ್ತದೆ. ಅಲ್ಲಿನ ಶಾಖದಿಂದ ಗಾಳಿಯು ಮೇಲೇರಿ, ಧೃವಗಳಿಂದ ತಣ್ಣನೆಯ ಗಾಳಿ ಬೀಸುವುದು ಸಹಜ. ಈ ರೀತಿ ಗಾಳಿಯ ಚಲನಶಕ್ತಿ ಶಾಖದಿಂದ ಉಂಟಾಗಬಹುದು ಒತ್ತಡ, ಋತು, ಕಾಲ ಹಾಗೂ ಪ್ರದೇಶಗಳನ್ನು ಅವಲಂಬಿಸಿ, ಗಾಳಿ ವಿವಿಧ ವಲಯಗಳಲ್ಲಿ ವಿವಿಧ ವೇಗದಲ್ಲಿ ಬೀಸಬಹುದು. ಅದರಂತೆಯೇ ಅದರ ಪರಿಣಾಮವೂ ಬೇರೆ ಬೇರೆ. ಗಾಳಿಯ ವೇಗ ಕೆಲವೊಮ್ಮೆ ಘಂಟೆಗೆ ೮೦-೨೦ಂ ಕಿ.ಮೀ. ನಷ್ಟು ತಲುಪುತ್ತದೆ. ಹೆಚ್ಚಿನ ವೇಗದಲ್ಲಿ ಅವು ವಸ್ತುಗಳ ಮೇಲೆ ಹಾಯ್ದಾಗ ಉಂಟಾಗುವ ಪರಿಣಾಮಗಳನ್ನು ತಡೆಯಲು ಆ ವಸ್ತುಗಳು ಸೂಕ್ತವಾಗಿ ಬಲಯುತವಾಗಿರಬೇಕು. ಇಲ್ಲದಿದ್ದಲ್ಲಿ ಆಗುವ ಹಾನಿ ಅಪಾರ. ಕಳೆದ ವರ್ಷ ವಿಜಯವಾಡ ಬಳಿ ಬೀಸಿದ ಚಂಡಮಾರುತವೇ ಇದಕ್ಕೆ ಉದಾಹರಣೆ. ವಾತಾವರಣದ ಗಾಳಿಯನ್ನು ಸದಾ ಎದುರಿಸಬೇಕಾದ ವಸ್ತುಗಳಲ್ಲಿ ಕಟ್ಟಡಗಳೂ ಸೇರಿವೆ. ಆ ವಲಯದಲ್ಲಿ ಬೀಸಬಹುದಾದ ಗಾಳಿಯನ್ನು ಸ್ಥೂಲವಾಗಿ ಅಧ್ಯಯನ ಮಾಡಿ, ಕಟ್ಟಡವು ಎದುರಿಸಬೇಕಾದ ಬಲವನ್ನು ಅಂದಾಜು ಮಾಡಿ, ಗಾಳಿಯಿಂದ ಕಟ್ಟಡಕ್ಕೆ ಏನೂ ಅಪಾಯವಾಗದಂತೆ, ಕಟ್ಟಡಗಳನ್ನು ವಿನ್ಯಾಸಿಸಬೇಕು. ಇದಕ್ಕೆ ಬೇಕಾದ ಅಧ್ಯಯನಗಳನ್ನು ಮಾಡುವ ವಿಭಾಗವನ್ನು "Wind Engineering" ಎಂಬ ಹೆಸರಿನಿಂದ ಕರೆಯುತ್ತಾರೆ. ಎಷ್ಟೇ ಅಂದಾಜು ಮಾಡಿದರೂ ಈ ವಿಜ್ಞಾನವು ಈಗಿರುವ ಸ್ಥಿತಿಯಲ್ಲಿ ವಿನ್ಯಾಸಗಾರರಿಗೆ ಬೇಕಾದ ಪೂರ್ಣ ಮಾಹಿತಿಯನ್ನು ಕೊಡಲು ಅಸಮರ್ಥವಾಗಿದೆ. ಆದರೂ ಬೃಹತ್ ಕಟ್ಟಡಗಳನ್ನು ನಿರ್ಮಿಸುವ ಮುನ್ನ ಅಂದಾಜು ಲೆಕ್ಕಾಚಾರ ಹಾಗೂ ಪ್ರಯೋಗಗಳು ಅಗತ್ಯ.</p>
		<section class="level2 numbered" role="doc-chapter" id="id-">
			<h2 class="level1-title" epub:type="title">ಕಟ್ಟಡಗಳ ಮೇಲೆ ಗಾಳಿಯ ಪ್ರವಾಹ ಮತ್ತು ಅದರ ಪರಿಣಾಮಗಳು:</h2>
			<p>ಗಾಳಿಯು ಒಂದು ಕಟ್ಟಡದ ಮೇಲೆ ಹಾಯ್ದಾಗ ಕಟ್ಟಡದ ವಿವಿಧ ಭಾಗಗಳಲ್ಲಿ ವಿವಿಧ ವೇಗಗಳು ಉಂಟಾಗುತ್ತವೆ. ಅದರಿಂದ, ವಿವಿಧ ಭಾಗಗಳ ಮೇಲಿನ ಒತ್ತಡವೂ ವಿವಿಧವಾಗಿರುತ್ತದೆ. ಒಂದು ದ್ರವ್ಯ ಪ್ರವಾಹದಲ್ಲಿ, ವೇಗ ಹಾಗೂ ಒತ್ತಡಗಳ ನಡುವೆ ಒಂದು ನಿರ್ದಿಷ್ಟ ಸಂಬಂಧವಿದೆ. ಈ ಸಂಬಂಧವನ್ನು ಬರ್ನೌಲಿ ನಿಯಮೆವೆಂದು ಕರೆಯುತ್ತಾರೆ. ಅದಕ್ಕೆ ಅನುಗುಣವಾಗಿ ವೇಗ ಹೆಚ್ಚಿದಂತೆಲ್ಲಾ ಒತ್ತಡ ತಗ್ಗುತ್ತದೆ ಮತ್ತು ಅದು ಕಡಿಮೆಯಾದರೆ, ಒತ್ತಡ ಹೆಚ್ಚುತ್ತದೆ.. ಈ ನಿಯಮಗಳಿಗೆ ಅನುಸಾರವಾಗಿ, ಕಟ್ಟಡದ ಮೇಲಿನ ವೇಗಗಳಿಗೆ ಸಂಬಂಧಿಸಿದಂತೆ ವಿವಿಧ ಒತ್ತಡಗಳು ಕಟ್ಟಡಗಳ ಮೇಲ್ಮೈಯ ಮೇಲೆ ಏರ್ಪಡುತ್ತವೆ. ಈ ಒತ್ತಡಗಳಲ್ಲಿನ ವ್ಯತ್ಯಾಸವು ಕಟ್ಟಡದ ಮೇಲೆ ಬಲವಾಗಿ ಪರಿಣಮಿಸಿ, ಕಟ್ಟಡದ ಭದ್ರತೆಗೆ ಧಕ್ಕೆಯನ್ನು ತರುತ್ತದೆ. ಅನೇಕ ವೇಳೆ ಈ ಬಲದಿಂದ ಕಂಪನಗಳೂ ಉದ್ಭವಿಸಿ, ಕಟ್ಟಡಗಳಲ್ಲಿ, ಅದರಲ್ಲೂ ಎತ್ತರದ ಕಟ್ಟಡಗಳ ಮೇಲಂತಸ್ತುಗಳಲ್ಲಿ ವಾಸಿಸುವ ಜನರಿಗೆ ಬಹಳ ಅಹಿತಕರವಾಗಿರುತ್ತದೆ. ಇದನ್ನು ತಪ್ಪಿಸದಿದ್ದರೆ, ಜನಗಳಿಗಾಗುವ ತೊಂದರೆಯಷ್ಟೇ ಅಲ್ಲದೆ, ಕಂಪನಗಳು ಒಂದು ಮಿತಿ ಮೀರಿದಾಗ ಕಟ್ಟಡಗಳಿಗೇ ತೊಂದರೆಯಾಗಬಹುದು, ಹೀಗಾದಾಗ ಅಪಾರ ಪ್ರಾಣಹಾನಿ ಹಾಗೂ ನಷ್ಟವಾಗುವ ಸಂಭವವಿದೆ. ಅತಿ ಎತ್ತರದ ಕಟ್ಟಡಗಳಲ್ಲಿ ಈ ಕಂಪನದ ಕಾರಣಗಳಿಂದ ಮೇಲಿನ ಅಂತಸ್ತುಗಳ ತೂರಾಟ ೨-೩ ಅಡಿಗಳಷ್ಟು ಎಂದರೆ ವಾಯು ಪ್ರವಾಹದ ದುಷ್ಪರಿಣಾಮಗಳನ್ನು ಊಹಿಸಬಹುದು. ಈ ತೂರಾಟವನ್ನೂ, ಅದರ ಪರಿಣಾಮವನ್ನೂ ಎದುರಿಸಲು ಶಕ್ತ್ಯವಾಗಿರುವಂತೆ ಕಟ್ಟಡಗಳನ್ನು ವಿನ್ಯಾಸಿಸಬೇಕು. ಅನೇಕ ವೇಳೆ ಬಹು ಎತ್ತರದ ಕಟ್ಟಡಗಳಿರುವ ಎಡೆಗಳಲ್ಲಿ ಮತ್ತೊಂದು ಪರಿಣಾಮ ಕಂಡುಬರುತ್ತದೆ. ಎರಡು ದೊಡ್ಡ ಕಟ್ಟಡಗಳ ಮಧ್ಯದಲ್ಲಿ ತೂರಿಬರುವ ಗಾಳಿಯ ವೇಗ ಹೆಚ್ಚುತ್ತದೆ. ಈ ಹೆಚ್ಚು ವೇಗದ ಪ್ರವಾಹದ ಪ್ರಯುಕ್ತ ಒತ್ತಡಗಳೂ, ಬಲಗಳೂ ಉಂಟಾಗಿ, ಪಾದಚಾರಿಗಳಿಗೂ ಮತ್ತು ಸುತ್ತಲ ಇತರ ಕಟ್ಟಡಗಳಿಗೂ ತೊಂದರೆಯಾಗುತ್ತದೆ. ಈ ಪರಿಣಾಮಕ್ಕೆ ಒಮ್ಮೊಮ್ಮೆ ವಾಹನಗಳೂ ಒಳಪಟ್ಟು, ಅಧಿಕ ವೇಗದ ಗಾಳಿಯು ವಾಹನಗಳನ್ನು ಮೊಗಚಿ ಬೀಳುವಂತೆ ಮಾಡುತ್ತದೆ. ಈ ಪರಿಣಾಮಗಳನ್ನು "Funneling action of buildings" ಎಂದು ಕರೆಯುತ್ತಾರೆ.</p>
		</section>
		<section class="level2 numbered" role="doc-chapter" id="id-">
			<h2 class="level1-title" epub:type="title">ಕಟ್ಟಡಗಳ ಮೇಲೆ ಗಾಳಿಯ ಪರಿಣಾಮಗಳನ್ನು ನಿರ್ಧರಿಸುವ ಅಂಶಗಳು:</h2>
			<p>ಒಂದು ವಸ್ತುವಿನ ಮೇಲೆ ಪ್ರವಹಿಸುವ ಗಾಳಿಯಿಂದ ಉಂಟಾದ ಬಲಾಬಲಗಳು ವಸ್ತುವಿನ ಆಕಾರ, ಗಾಳಿಯ ವೇಗ, ಗಾಳಿಯು ವಸ್ತುವಿನ ಮೇಲ್ಮೈಯನ್ನು ಬಿಡದೇ ಹರಿಯುವ ದೂರ ಮತ್ತು ವಸ್ತುವಿನ ಜ್ಯಾಮಿತೀಯ ಗುಣಗಳು (ಉದ್ದ, ಎತ್ತರ, ಅಗಲ ಮತ್ತು ಇವುಗಳ ಮೇಲೆ ಇರುವ ಅನುಪಾತಗಳು) ಇದನ್ನು ಅವಲಂಬಿಸಿರುತ್ತವೆ.</p>
			<p>ಎಲ್ಲಾ ವಸ್ತುಗಳೂ ಅವುಗಳ ಮೇಲೆ ಹರಿಯುತ್ತಿರುವ ಪ್ರವಾಹಕ್ಕೆ ಅಡಚಣೆಗಳೇ. ಆದ್ದರಿಂದ, ಅವು ಹತ್ತಿರ ಬರುತ್ತಿದ್ದಂತೆ ವೇಗ ಕಡಿಮೆಯಾಗಿ ಅಡಚಣೆಯನ್ನು ಮುಟ್ಟಿದ ಕೂಡಲೇ ವೇಗವು ಶೂನ್ಯವಾಗುತ್ತದೆ. ಇದರಿಂದ ಗಾಳಿಯ ಒತ್ತಡವೂ ಬರ್ನೌಲಿಯ ತತ್ವಕ್ಕನುಗುಣವಾಗಿ ಬದಲಾಗುತ್ತದೆ. ಸಾಮಾನ್ಯವಾಗಿ ಎಲ್ಲಾ ಕಟ್ಟಡಗಳೂ ಮೊಂಡಾಗಿರುತ್ತದೆ. ಇದರಿಂದ ಗಾಳಿಯು ಕಟ್ಟಡವನ್ನು ಮುಟ್ಟಿದ ತಕ್ಷಣವೇ ಅದರ ಮಲ್ಮೈಯಿಂದ ಹೊರಬಂದು ಕೊಂಚದೂರ ಹರಿದನಂತರ ಮತ್ತೆ ಮಲ್ಮೈಯನ್ನು ಅನುಸರಿಸಿ ಹರಿಯಲಾರಂಭಿಸುತ್ತದೆ. ಇದರಿಂದ ಉಂಟಾದ ಸುರುಳಿಯ ಪರಿಣಾಮವಾಗಿ ಕಟ್ಟಡದ ಕೆಲಭಾಗಗಳು ಹೀರುವಿಕೆ (Suction)ಗೆ ಒಳಪಡುತ್ತವೆ. ಇದರಲ್ಲಿ ಉಂಟಾದ ಅತಿಕಡಿಮೆ ಒತ್ತಡದಿಂದ ಅನೇಕ ಕಿಟಕಿ ಗಾಜು, ಬಾಗಿಲು ಮುಂತಾದವು ಮುರಿಯುವಷ್ಟು ಸ್ಥಳೀಯ ಬಲಗಳುಂಟಾಗಬಹುದು. ಕಟ್ಟಡದಲ್ಲಿರುವ ಅನೇಕ ಬಾಗಿಲುಗಳು, ಕಿಟಕಿಗಳು ಕಟ್ಟಡದ ಒಳಭಾಗದಲ್ಲಿನ ಒತ್ತಡವನ್ನು ಹೆಚ್ಚು ಮಾಡುತ್ತದೆ. ಗಾಳಿ ಮೇಲ್ಮೈಯನ್ನು ಬಿಟ್ಟು ಹರಿಯುತ್ತಿರುವ ಜಾಗಗಳು ಕಡಿಮೆ ಒತ್ತಡದಲ್ಲಿರುವುದರಿಂದ, ಇವುಗಳಲ್ಲಿ ಉಂಟಾದ ವ್ಯತ್ಯಾಸವು ಛಾವಣಿ, ಗೋಡೆಗಳು ಹಾರಿಹೋಗುವಂತೆ ಮಾಡಬಲ್ಲುದು. ಸುತ್ತಮುತ್ತಲ ಪರಿಸರವೂ ಕಟ್ಟಡಗಳ ಮೇಲೆ ಗಾಳಿ ಹರಿಯುವಿಕೆಯಿಂದ ಉಂಟಾಗುವ ಬಲಗಳನ್ನು ಬಹಳಷ್ಟು ಮಾರ್ಪಾಡು ಮಾಡುವುವು. ಕೆಲವೊಮ್ಮೆ ಒಂದು ಕಟ್ಟಡವು ಅದರ ಮೇಲೆ ಹಾಯ್ದುಬಂದ ಗಾಳಿಗೆ ತಿರುವು ಕೊಟ್ಟಿದ್ದರೆ, ಅದು ಸುಂಟರಗಾಳಿಯಂತೆ ತಿರುಗಿ ಅದರ ಮುಂದಿರುವ ಕಟ್ಟಡವನ್ನು ತಿರುಗಿಸಲು ಯತ್ನಿಸಿ ಸಾಕಷ್ಟು ಬಲಯುತವಾಗಿಲ್ಲದಿದ್ದರೆ ಆ ಕಟ್ಟಡವನ್ನು ನಾಶಪಡಿಸುತ್ತದೆ. (Rotational Failure). ಪರಿಸರದ ಪರಿಣಾಮಗಳಲ್ಲಿ ಮೇಲೆ ಹೇಳಿದ ಈuಟಿಟಿeಟiಟಿg eಜಿಜಿeಛಿಣನ್ನೂ ಸೇರಿಸಬಹುದು.</p>
			<p>ಹವಮಾನದ ಗುಣಗಳೂ ಗಾಳಿ ಪ್ರವಾಹವು ಕಟ್ಟಡಗಳಮೇಲೆ ಉಂಟುಮಾಡುವ ಬಲದಮೇಲೆ ಹೆಚ್ಚು ಪರಿಣಾಮವನ್ನು ಹೊಂದಿವೆ. ಚಂಡಮಾರುತ, ಸುಂಟರಗಾಳಿ, ಬಿರುಗಾಳಿ ಇತ್ಯಾದಿ ಹವಾಮಾನದ ಅನೇಕ ನಿಯತಾಂಕಗಳ ಪರಿಣಾಮವನ್ನು ನಿರ್ಧರಿಸುವುದೂ ಕಷ್ಟ. ಇವೆಲ್ಲಕ್ಕೂ ಸ್ವಲ್ಪವಾದರೂ ಮುನ್ಸೂಚನೆ ದೊರೆತೀತು. ಆದರೆ, ಒಮ್ಮೊಮ್ಮೆ ತಟ್ಟನೆ ಬರುವ ರಭಸದ ಗಾಳಿ (Gust) ಗಳ ಮುನ್ಸೂಚನೆ ಮಾನವನಿಂದ ಇದುವರೆವಿಗೂ ಆಗದ ಕೆಲಸಗಳಲ್ಲಿ ಒಂದು. ಇವಿಷ್ಟೇ ಸಾಲದಂತೆ ಕಟ್ಟಡದ ಅಂದಚೆಂದವನ್ನು ಹೆಚ್ಚಿಸುವ ಸಾಧನೆಗಳು (Architectural features)ಒಂದೊದೂ ಒಂದೊಂದು ಬಗೆಯ ಪರಿಣಾಮಗಳನ್ನು ಉಂಟುಮಾಡುತ್ತವೆ. ಉದಾಹರಣೆಗೆ, ಛಾವಣಿಯ ಮೇಲಿನ Parapet ಗೋಡೆಯು, ಮೇಲ್ಛಾವಣಿಯ ಮೇಲಿನ ಒತ್ತಡ ವಿತರಣೆಯನ್ನು ತೀವ್ರವಾಗಿ ಬದಲಾಯಿಸಿ, ಅದರ ಮೇಲಿನ ಗಾಳಿಯ ಬಲವನ್ನು ಸಾಮಾನ್ಯವಾಗಿ ಕಡಿಮೆ ಮಾಡುವುದು. ಆದರೆ ಚೆಜ್ಜಾಗಳು ಗೋಡೆಯನ್ನು ಈ ದೃಷ್ಟಿಯಿಂದ ದುರ್ಬಲಗೊಳಿಸುತ್ತವೆ. ಹೀಗೆ ಪ್ರತಿಯೊಂದು ವಿನ್ಯಾಸವನ್ನೂ ಅಧ್ಯಯನ ಮಾಡದೆ, ನಿಗದಿಯಾಗಿ ಅವುಗಳ ಬಲಾಬಲವನ್ನು ವಿಶ್ಲೇಷಿಸುವಂತಿಲ್ಲ.</p>
		</section>
		<section class="level2 numbered" role="doc-chapter" id="id-">
			<h2 class="level1-title" epub:type="title">ಪ್ರಾಯೋಗಿಕ ನಿರ್ಧಾರ :</h2>
			<p>ಭೂಮಿಯ ಮೇಲೆ ಹರಿಯುವ ಗಾಳಿಯು ಮಿಕ್ಕೆಲ್ಲ ಪ್ರವಾಹದ ರೀತಿಯಲ್ಲೇ ಹರಿಯುತ್ತದೆ. ಭೂಮಿಯೊಡನೆ ಸ್ಪರ್ಶಮಾಡುತ್ತಿರುವ ಗಾಳಿಯ ಪದರಗಳು ಹೆಚ್ಚು ಕಡಿಮೆ ತಟಸ್ಥವಾಗಿಯೇ ಅಥವ ಬಹಳ ಕಡಿಮೆ ವೇಗದಲ್ಲಿ ಹರಿಯುತ್ತಲೋ ಇರುತ್ತದೆ. ಭೂಮಿಯಿಂದ ಎತ್ತರ ಹೋದಂತೆಲ್ಲಾ ಅದರ ವೇಗವೂ ಹೆಚ್ಚುತ್ತಾ ಒಂದು ನಿರ್ದಿಷ್ಟ ಎತ್ತರದಲ್ಲಿ ಅದರ ಮೌಲ್ಯವೂ ಅತ್ಯಧಿಕವಾಗಿರುತ್ತದೆ. ವೇಗದಲ್ಲಿ ಈ ವ್ಯತ್ಯಾಸವಿರುವ ಪದರಕ್ಕೆ ''ಸೀಮಾಪದರ'' ಎಂದು ದ್ರವ್ಯವಾಹಕ ವಿಜ್ಞಾನದಲ್ಲಿ ಹೆಸರಿದೆ. ಇದಕ್ಕೆ ಸಂಬಂಧಪಟ್ಟ ಸಿದ್ಧಾಂತಗಳನ್ನು ಕಟ್ಟಡಗಳ ಮೇಲಿನ ಪ್ರವಾಹಕ್ಕೆ ಅಳವಡಿಸಿ, ಕಟ್ಟಡಗಳ ಮೇಲೆ ಪ್ರವಾಹದಿಂದ ಉಂಟಾಗುವ ವೇಗ, ಒತ್ತಡ ಹಾಗೂ ಬಲಗಳ ನಿರ್ಧಾರ ಮಾಡುತ್ತಾರೆ.</p>
			<p>ಈ ರೀತಿಯ ಪ್ರವಾಹಗಳನ್ನು ನಿಯಂತ್ರಿತ ಸ್ಥಿತಿಯಲ್ಲಿ "ಸೀಮಾ ಪದರ ವಾಯುಸುರಂಗ" (Boundary Layer Wind Tunnels) ಗಳಲ್ಲಿ ಸೃಷ್ಟಿಸಿ, ಆ ಪ್ರವಾಹದಲ್ಲಿ ಸೂಕ್ತವಾಗಿ ನಿರ್ಮಿಸಲಾದ ಕಟ್ಟಡಗಳ ಮೇಲುಂಟಾಗುವ ಬಲಗಳನ್ನು ಅಳೆಯಬಹುದು. ಕಟ್ಟಡಗಳ ಮಾದರಿಗಳನ್ನು ನಿರ್ಮಿಸುವಾಗಲೂ, ಪ್ರವಾಹವನ್ನು ನಿಯಂತ್ರಿಸುವಾಗಲೂ ಸಾಕಷ್ಟು ಶ್ರಮ, ಎಚ್ಚರಿಕೆ ವಹಿಸಿದರೆ ಮಾತ್ರ ಈ ಸಾದೃಶೀಕರಣ (Simulation) ಅರ್ಥಗರ್ಭಿತವಾಗಿರುತ್ತದೆ. ಇಲ್ಲವಾದರೆ ಪ್ರಾಯೊಗಿಕವಾಗಿ ಮಾದರಿಗಳ ಮೇಲೆ ಅಳೆದ ಮೌಲ್ಯಗಳಿಗೂ, ನಿಜವಾಗಿ ಕಟ್ಟಡದ ಮೇಲೆ ಉಂಟಾಗುವ ಮೌಲ್ಯಗಳಿಗೂ ಅರ್ಥಾತ್ ಸಂಬಂಧವಿರುವುದಿಲ್ಲ. ಆದ್ದರಿಂದ ಪ್ರಯೋಗಗಳಲ್ಲಿ ಉಪಯೋಗಿಸುವ ಮಾದರಿಗಳನ್ನು ಆದಷ್ಟು ಸೂಕ್ಷ್ಮವಾಗಿಯೂ ಜಾಗರೂಕತೆಯಿಂದಲೂ ನಿರ್ಮಿಸಬೇಕು.</p>
			<p>ನಿಜಸ್ಥಿತಿಯನ್ನು ಸಾದೃಶೀಕರಿಸಲು ಅನೇಕವೇಳೆ ಪರಿಸರದ ಇತರ ಕಟ್ಟಡಗಳ ಮಾದರಿಗಳನ್ನೂ ನಿರ್ಮಿಸಿ ಎಲ್ಲವನ್ನೂ ಒಟ್ಟಿಗಿರಿಸಿ ಪ್ರಯೋಗ ಮಾಡುತ್ತಾರೆ. ಇದರಿಂದ ಮೇಲೆ ಹೇಳಿದ ಪರಿಸರದ ಪರಿಣಾಮಗಳಲ್ಲಿ ಕೆಲವನ್ನು ಗಣನೆಗೆ ತೆಗೆದುಕೊಳ್ಳಬಹುದು. ಈ ರೀತಿಯ ಪ್ರಯೋಗಗಳು ನಡೆಯುತ್ತಿರುವಾಗ, ಮಾದರಿ ಉಪನಗರಗಳನ್ನೇ ವಾಯು ಸುರಂಗಗಳಲ್ಲಿಟ್ಟಂತೆ ಕಾಣುತ್ತದೆ. ಎಷ್ಟೇ ಮಾಡಿದರೂ ಈಗಿನ ಪ್ರಾಯೋಗಿಕ ಸ್ಥಿತಿಯಲ್ಲಿ ವಾಯು ಪ್ರವಾಹವನ್ನೂ ಪೂರ್ಣವಾಗಿ ಸಾದೃಶೀಕರಣ ಮಾಡಲು ಸಾಧ್ಯವಿಲ್ಲ.</p>
			<p>ಯಾವುದೇ ಕಟ್ಟಡವನ್ನು ವಿನ್ಯಾಸಮಾಡುವಾಗ ಸಾಕಷ್ಟು ಗಾಳಿ, ಬೆಳಕು ಸಂಚಾರಕ್ಕೆ ವ್ಯವಸ್ಥೆ ಮಾಡಿರಬೇಕೆಂಬುದು ಎಲ್ಲರಿಗೂ ತಿಳಿದ ವಿಷಯ. ಆದರೆ ಅದೇ ಗಾಳಿಯು ಕೆಲವು ವೇಳೆ ಹೆಚ್ಚಿನ ವೇಗದಲ್ಲಿ ಕೆಲವು ವೇಳೆ ದೊಡ್ಡ ಕಟ್ಟಡದ ಮೇಲೆ ಉಂಟು ಮಾಡಬಲ್ಲ ಕೆಲವು ದುಷ್ಪರಿಣಾಮಗಳನ್ನು ಅರಿತಾಗ, "ಗಾಳಿಯಿಂದ ಕಟ್ಟಡಗಳನ್ನು ರಕ್ಷಿಸುವುದು" ಎಂಬ ಹೇಳಿಕೆಯ ಅಗತ್ಯ, ಅವಶ್ಯಕತೆ ತಿಳಿಯುತ್ತದೆ.</p>
			<p class="quote-author">
				-ಡಾ. ಎಂ. ಎಸ್. ಚಂದ್ರಶೇಖರ್<br />(ನ್ಯೂ ಬ್ರೈಟನ್, ಮಿನೆಸೋಟ)
			</p>
		</section>
	</section>
</body>
</html>
