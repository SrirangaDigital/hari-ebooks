<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಗೀತಗುಚ್ಛ</title>
	<link rel="stylesheet" type="text/css" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-037">
		<h1 class="level1-title" epub:type="title">ಅನುಬಂಧಗಳು</h1>
		<section class="level2 numbered" id="id-037.1">
			<h2 class="level2-title" epub:type="title"><span class="num">೦೧</span> :: ಅಡಿಟಿಪ್ಪಣಿಗಳು ಮತ್ತು ವಿಶೇಷ ವಿಷಯಗಳು</h2>
			<section class="level3 numbered" id="id-037.1.1">
				<h3 class="level3-title" epub:type="title"><span class="num">೧</span> :: ಮಧುವಾತಾ ಋತಾಯತೇ</h3>
				<p>ವೈದಿಕ ವಾಙ್ಮಯದ ಜನಪ್ರಿಯ ಮಂತ್ರಗಳಲ್ಲೊಂದಾದ ಇದು ಹಲವೆಡೆಗಳಲ್ಲಿ ಕಾಣಬರುವ ಸುಂದರ ಭಾವಗೀತೆ. ಋಗ್ವೇದ ೧:೯೦:೬-೮; ಯಜುರ್ವೇದ ೧೩:೨೭-೨೯; ತೈತ್ತಿರೀಯ ಸಂಹಿತಾ ೪:೨:೯:೩, ೫:೨:೮:೬; ಮೈತ್ರಾಯಿಣಿ ಸಂಹಿತಾ ೨:೧೭:೬; ೯೯:೧೮; ತೈತ್ತಿರೀಯ ಆರಣ್ಯಕ ೧೦:೧೦:೨, ೪೯:೧; ಆಪಸ್ತಂಬ ಗೃಹ್ಯಸೂತ್ರ ೧:೨೪:೧೫; ಪಾರಸ್ಕರ ಗೃಹ್ಯಸೂತ್ರ ೧:೩:೨೧; ಆಪಸ್ತಂಬ ಧರ್ಮಸೂತ್ರ ೨:೭:೧೭:೨೨; ಬೋಧಾಯನ ಧರ್ಮಸೂತ್ರ ೨:೮:೧೪:೫; (ಪಾಠಾಂತರಗಳೊಂದಿಗೆ ಇನ್ನೂ ಹಲವೆಡೆ) ಗಳಲ್ಲಿ ಇದು ಇದೆ. ಈ ಮಂತ್ರದ ದ್ರಷ್ಟಾರ ಋಷಿ ಗೋತಮ ರಾಹುಗಣ ಎಂಬುವನು; ಅನುಷ್ಟುಪ್ ಛಂದಸ್ಸು; ವಿಶ್ವೇದೇವತೆಗಳನ್ನು ಮನಸ್ಸಿನಲ್ಲಿಟ್ಟುಕೊಂಡು ಕವಿ ಧ್ಯಾನಿಸುತ್ತಿದ್ದಾನೆ.</p>
				<p><em>ಅನ್ವಯಾನುಸಾರ ಅರ್ಥ: ಋತಾಯತ</em>(ಋತಂ ಪರಂ ಬ್ರಹ್ಮ ತದ್ ಇಚ್ಛತೇ ಮಹ್ಯಂ<em>-ಸಾಯಣ ಭಾಷ್ಯ</em>) ಋತವೆಂಬ ಧರ್ಮ-ಸತ್ಯರೂಪೀ ಬ್ರಹ್ಮವನ್ನು ಇಚ್ಛಿಸುವ ನನಗೆ)<em>ವಾತಾಃ</em>ವಿವಿಧ ರೀತಿಯ ಗಾಳಿಗಳು<em>ಮಧು</em>(ಮಾಧುರ್ಯೋಪಲಕ್ಷಿತಂ ಸುಖಂ ವಾನ್ತು<em>-ಸಾಯಣ ಭಾಷ್ಯ)</em>ಜೇನಿನ ಸವಿ, ಸುಖವಿತ್ತು ಕಾಪಾಡಲಿ. (ತದ್ ಏವ ಭೂತ್ವಾ ತದ್ವನ್ತಃ, ವಾನ್ತು; ಋತಂ ಯಜ್ಞಂ ಇಚ್ಛತೇ ಯಜ್ಞಂ ಆನಯ-<em>ಭಟ್ಟ ಭಾಸ್ಕರ, ತೈತ್ತಿರೀಯ ಆರಣ್ಯಕ ಭಾಷ್ಯ</em>).</p>
				<p><em>ಸಿನ್ಧವಃ</em>ನದಿಯಂತಹ ನೀರಿನ ಆಶ್ರಯ-ಸ್ಥಾನಗಳು<em>ಮಧು</em>ಜೇನಿನ ಸವಿಯನ್ನು<em>ಕ್ಷರನ್ತಿ</em>ಮಧುರವೂ ಆರೋಗ್ಯಕರವೂ ಆದ ನೀರನ್ನು ಸ್ರವಿಸುತ್ತವೆ(ತ್ತಿರಲಿ)|<em>ನಃ</em>ನಮ್ಮ ಪಾಲಿಗೆ<em>ಓಷಧೀಃ</em>ಗಿಡ ಬಳ್ಳಿ ಮೊದಲಾದುವುಗಳು<em>ಮಾಧ್ವೀಃ</em>ಮಧುಮತಿಯಾಗಿ<em>ಸನ್ತು</em>ಇರಲಿ|<em>ನಕ್ತಂ</em>ರಾತ್ರಿಯು ವಿಶ್ರಾಂತಿಗೆ ಅನುಕೂಲಕರವಾಗಿ,<em>ಉತ ಉಷಸಿ</em>ಮುಂಜಾನೆಯೂ, ಸಂಧ್ಯಾಕಾಲಗಳೂ<em>ಮಧು</em>ಚೇತೋಹಾರಿಯಾಗಿ, ಮನೋಹರವಾಗಿ ಉಲ್ಲಾಸ ತರುವಂತೆ<em>ಸನ್ತು</em>ಇರಲಿ|<em>ಪಾರ್ಥಿವಂ</em>ನೆಲದ, ಮಣ್ಣಿನ<em>ರಜಃ</em>ಧೂಳು<em>ಮಧುಮತ್</em>ಜೇನಿನಂತೆ, (<em>ಅಸ್ತು</em>ಇರಲಿ).</p>
				<p><em>ನಃ</em>ನಮಗೆ ಪಿತಾ ತಂದೆಯೋಪಾದಿಯಲ್ಲಿರುವ<em>ದ್ಯೌಃ</em>ಅಂತರಿಕ್ಷವು, ಆಕಾಶವು<br />ಅನುಬಂಧಗಳು<br />೧೩೪<br /><em>ಗೀತಗುಚ್ಛ<br />ಗೀತಗುಚ್ಛ</em><br />೧೩೫<br /><em>ಮಧು</em>ಹಿತಕರರಕ್ಷಕನಾಗಿ<em>ಅಸ್ತು</em>ಇರಲಿ|<em>ನಃ</em>ನಮಗೆ ವನಸ್ಪತಿಃ ಗಿಡ ಮರಗಳು, ವನರಾಜಿಯು<em>ಮಧುಮಾನ್</em>ವಾತಾವರಣವನ್ನು ಶುದ್ಧಿ, ಶುಚಿಗೊಳಿಸುವ ರೀತಿಯಲ್ಲಿ (<em>ಅಸ್ತು</em>ಇರಲಿ)|<em>ನಃ</em>ನಮಗೆ<em>ಸೂರ್ಯಃ</em>ರವಿಯು<em>ಮಧುಮಾನ್</em>ಕಾಲಕಾಲಕ್ಕೆ ತಕ್ಕಂತೆ ಮಳೆ ಬೆಳೆಗಳಿಗೆ ಕಾರಣನಾಗಿ, ಸಂತೋಷಕರನಾಗಿ<em>ಅಸ್ತು</em>ಇರಲಿ|<em>ಗಾವಃ</em>ಹಸು ಮುಂತಾದ ನಮ್ಮ ಸಾಕುಪ್ರಾಣಿಗಳು<em>ನಃ</em>ನಮಗೆ<em>ಮಾಧ್ವೀಃ</em>ಸ್ನೇಹಪರವಾಗಿ<em>ಭವನ್ತು</em>ಇರುವಂತಾಗಲಿ||</p>
				<p>ಭೂಮಿಯನ್ನು ತಾಯಿಯೆಂದೂ, ಅಂತರಿಕ್ಷವನ್ನು ತಂದೆಯೆಂದೂ ಕರೆದು ಗೌರವಿಸುವ ಮಾತು ವೈದಿಕವಾಙ್ಮಯದಲ್ಲಿ ಹಲವೆಡೆ ಬರುತ್ತದೆ. ಕೈಗೆಟುಕುವ ಎಲ್ಲ ವಾಸ್ತವಿಕತೆಯ ಸಂಕೇತ ಭೂಮಿ; ಕನಸುಗಳ ಆಗರವಾಗಿ ಆಗಸ ಆದರ್ಶದ ಸಂಕೇತ. ಎರಡೂ ನಮಗೆ ಜೇನಾಗಿರಲಿ!</p>
				<p><em>ಓಷಧಿಯ ಬಗ್ಗೆ:</em>ಜಗತ್ತು<em>ಜಂಗಮ</em>ಮತ್ತು<em>ಸ್ಥಾವರ</em>ಗಳಿಂದ ಕೂಡಿದೆ; 'ಓಷಧಿ' ಎನ್ನುವುದು ಸ್ಥಾವರದಲ್ಲಿನ ಗಿಡ ಮರಗಳ ಒಂದು ಬಗೆ.</p>
				<p>(ಅ)<em>ವನಸ್ಪತಿ:</em>ಹೂವು ಬಿಡದೆ, ಹಣ್ಣಾಗುವ ಆಲ, ಅರಳಿ, ಅತ್ತಿ ಮುಂತಾದ</p>
				<p>ತರುಗಳು;</p>
				<p>(ಆ)<em>ವೃಕ್ಷ:</em>ಪುಷ್ಪಿಸಿ, ಫಲಿಸುವ ಮಾವು, ಬೇಲ, ತೆಂಗು, ಬೇವು, ಹುಣಿಸೆ</p>
				<p>ಮುಂತಾದ ಮರಗಳು;</p>
				<p>(ಇ)<em>ಲತೆ:</em>ಹಬ್ಬುವ ಕುಡಿಗಳಿಂದ ಕೂಡಿದ ದ್ರಾಕ್ಷಿ, ಮಲ್ಲಿಗೆ, ಜಾಜಿ ಮುಂತಾದ</p>
				<p>ಬಳ್ಳಿಗಳು;</p>
				<p>(ಈ)<em>ಓಷಧಿ:</em>ಹಣ್ಣು ಬಿಟ್ಟೊಡನೆ ಒಣಗುವ ಬತ್ತದ ಪೈರು, ಸೌತೆ, ಕುಂಬಳ,</p>
				<p>ಪಡವಲ ಮುಂತಾದ ಸಸ್ಯಗಳು.</p>
				<p class="vertical-delimiter"/>
			</section>
			<section class="level3 numbered" id="id-037.1.2">
				<h3 class="level3-title" epub:type="title"><span class="num"><em>೨</em></span> <em>:: ವನ್ದೇ ಮಾತರಮ್ (ನಮಿಸುವೆನು ಓ ತಾಯೆ!) (ಪುಟ ೦೪):</em></h3>
				<p>ಸ್ವಾಮಿ ಶ್ರೀ ಪ್ರಸನ್ನತೀರ್ಥರು ರಚಿಸಿದ<em>ಲಕ್ಷ್ಮೀ ಸ್ತೋತ್ರ</em>ದ ಕನ್ನಡ ಅನುವಾದ ಈ ಕವನ. ಶ್ರೀಸೂಕ್ತದ<em>'ಹಿರಣ್ಯ ವರ್ಣಾಮ್'</em>ಎಂದು ಮೊದಲಾಗುವ ಲಕ್ಷ್ಮಿಯ ವರ್ಣನೆ ಈ ಕವನದ ಮೊದಲ ಭಾಗದಲ್ಲಿದೆ. ಇಲ್ಲಿ ಬರುವ ಚಿನ್ನದ ಮಾತೆಲ್ಲ ದಿವ್ಯಪ್ರಭೆಗೆ ಸಂಕೇತವಾಗಿ ಇರುವ ವಿಚಾರ. ಲಕ್ಷ್ಮಿಯನ್ನು ಮೂಲೋಕದ ಮೂಲ ಪ್ರಕೃತಿಶಕ್ತಿಯಾಗಿ, ಜಗಜ್ಜನನಿಯಾಗಿ ಕವಿ ಕಾಣುತ್ತಿದ್ದಾರೆ.</p>
				<p>ವಿಷ್ಣುಪುರಾಣದ ಹಿನ್ನಲೆಯಲ್ಲಿ ತಾಯಿಯನ್ನು ಬಣ್ಣಿಸುತ್ತಿದ್ದರೂ, ಮಾರ್ಕಂಡೇಯ ಪುರಾಣದ<em>ದೇವೀಮಹಾತ್ಮ್ಯೆ</em>ಯಲ್ಲಿ ಆವಿರ್ಭವಿಸುವ ಮಹಾಲಕ್ಷ್ಮಿಯ<br />ನೆನಪು ಕವಿಯ ಮನಸ್ಸಿನಲ್ಲಿ ದಟ್ಟವಾಗಿ ಮನೆಮಾಡಿದೆ. ಕಾವ್ಯಗಳಲ್ಲಿ ಸುಭಾಷಿತಗಳಲ್ಲಿ ಲಕ್ಷ್ಮೀ ಚಂಚಲಳೆಂದು ವಿಡಂಬನೆ ಮಾಡಿರುವುದಕ್ಕೆ ಒಂದು ಉತ್ತರವೋ ಎನ್ನುವಂತೆ<em>ಅವಳು ತನ್ನ ಹೃದಯಲ್ಲಿ ನಿಶ್ಚಂಚಲಳಾಗಿ ಸ್ಥಿರವಾಗಿ ನೆಲಸಲಿ</em>ಎಂದೂ ಸಂತಕವಿ ಹಾರೈಸುತ್ತಾರೆ.</p>
				<p class="vertical-delimiter"/>
			</section>
			<section class="level3 numbered" id="id-037.1.3">
				<h3 class="level3-title" epub:type="title"><span class="num"><em>೩</em></span> <em>:: ಪತಿಸ್ ತುರೀಯೋಽಹಂ</em></h3>
				<p class="text-center"><strong><em>(ವಧುವಿಗೆ ವರನ ಬೆಣ್ಣೆಮಾತು)</em>(ಪುಟ ೦೬):</strong></p>
				<p>ಋಗ್ವೇದ ೧೦:೮೫:೪೧; ಅಥರ್ವವೇದ ೧೪:೨:೪; ಆಪಸ್ತಂಬ ಮಂತ್ರಬ್ರಾಹ್ಮಣ ೧:೩:೨; ಆಪಸ್ತಂಬ ಗೃಹ್ಯಸೂತ್ರ ೨:೪:೧೦; ಮಾನವ ಗೃಹ್ಯಸೂತ್ರ ೧:೧೦:೧೦; ಜೈಮಿನೀ ಗೃಹ್ಯಸೂತ್ರ ೧:೨೧; ಪಾಠಾಂತರ: 'ಸೋಮೋ ಅದದದ್..' ಸಾಮವೇದೀಯ ಮಂತ್ರಬ್ರಾಹ್ಮಣ ೧:೧:೭; ಬೋಧಾಯನ ಗೃಹ್ಯಸೂತ್ರ ೧:೪:೮; ಗೋಭಿಲ ಗೃಹ್ಯಸೂತ್ರ ೨:೧:೧೯; ಪಾರಸ್ಕರ ಗೃಹ್ಯಸೂತ್ರ ೧:೪:೧೬;<em>'ಅದದಾದ್..'</em>'ಹಿರಣ್ಯಕೇಶಿ ಗೃಹ್ಯಸೂತ್ರ ೧:೨೦:೨;<em>'ಅದದಾತ್..'</em>ಖಾದಿರ ಗೃಹ್ಯಸೂತ್ರ ೧:೩:೬- ಇಲ್ಲೆಲ್ಲಾ ಈ ಶ್ಲೋಕ ಬರುತ್ತದೆ. ಈ ಮಂತ್ರದ ಕವಯಿತ್ರಿ, ಋಷಿಕಾ ಸೂರ್ಯಾಸಾವಿತ್ರೀ ಎಂಬುವಳು; ಅನುಷ್ಟುಪ್ ಛಂದಸ್ಸು.</p>
				<p><em>ಅನ್ವಯಾನುಸಾರ ಅರ್ಥ: (ಹೇ ವಧೂ,</em>ಓ ವಧುವೇ<em>ತ್ವಾಂ</em>ನಿನ್ನನ್ನು)<em>ಸೋಮಃ</em>ಸೋಮನು<em>ಗನ್ಧರ್ವಾಯ</em>ಗಂಧರ್ವನಿಗೆ<em>ಅ(ದ)ದದ್</em>ಕೊಟ್ಟನು|<em>ಗನ್ಧರ್ವಃ</em>ಆ ಗಂಧರ್ವನು<em>ಅಗ್ನಯೇ</em>ಅಗ್ನಿಗೆ (ತ್ವಾಂ ನಿನ್ನನ್ನು)<em>ಅ(ದ)ದದ್</em>ಕೊಟ್ಟನು|<em>ಅಥಃ</em>ಆಮೇಲೆ<em>ಇಮಾಮ್</em>ಈ (<em>ತ್ವಾಂ</em>ನಿನ್ನನ್ನು),<em>ರಯಿಂ ಚ</em>ಸಕಲ ಸಂಪತ್ತಿನೊಡನೆ,<em>ಪುತ್ರಾಂಶ್ ಚ</em>ಸಂತಾನ-ಅಭಿವೃದ್ಧಿಗಾಗಿ<em>ಅಗ್ನಿಃ</em>ಅಗ್ನಿಯು<em>ಮಹ್ಯಂ</em>ನನಗೆ<em>ಅದಾದ್</em>ಕೊಟ್ಟನು||</p>
				<p><em>ಪ್ರಥಮಃ</em>(ಪ್ರಥಮತಃ) ಮೊದಲು<em>ಸೋಮಃ</em>ಸೋಮನು (<em>ತ್ವಾಂ</em>ನಿನ್ನನ್ನು)<em>ವಿವಿದೇ</em>ವರಿಸಿದನು,<em>ಉತ್ತರಃ</em>(<em>ತದ್ ಅನಂತರಂ</em>) ಅದಾದ ಮೇಲೆ<em>ಗನ್ಧರ್ವಃ</em>ಆ ಗಂಧರ್ವನು (<em>ತ್ವಾಂ</em>ನಿನ್ನನ್ನು)<em>ವಿವಿದ</em> <em>(ವಿವಿದೇ)</em>ವರಿಸಿದನು|<em>ಅಗ್ನಿಃ</em>ಅಗ್ನಿಯು<em>ತೇ</em>ನಿನ್ನ<em>ತೃತೀಯಃ</em>ಮೂರನೆಯ<em>ಪತಿ:</em>ಗಂಡನಾಗಿ<em>ಷ್ಟೇ</em>ನಿಂತನು;<em>ಅಹಂ</em>ನಾನಾದರೋ<em>ಮನುಷ್ಯಜಾ</em>ಮನುಷ್ಯವರ್ಗದಲ್ಲಿ ಹುಟ್ಟಿದ<em>ತುರೀಯಃ</em>ನಾಲ್ಕನೆಯ<em>ಪತಿಃ</em>ಪತಿಯು (<em>ಅಸ್ಮಿ</em>ಆಗಿದ್ದೇನೆ)||</p>
				<p class="vertical-delimiter"/>
			</section>
			<section class="level3 numbered" id="id-037.1.4">
				<h3 class="level3-title" epub:type="title"><span class="num"><em>೪</em></span><em> :: ಸಪ್ತಪದೀ (ಜೊತೆ ಜೊತೆಗೆ ಅಡಿಯಿಡುವೆ)</em>(ಪುಟ ೦೮):</h3>
				<p>ಆಶ್ವಲಾಯನ(೧:೭:೨೦), ಪಾರಸ್ಕರ(೧:೮:೧), ಶಾಂಖ್ಯಾಯನ(೧:೧೪:೬), ಖಾದಿರ(೧:೩:೨೬), ಆಪಸ್ತಂಬ(೨:೧೪:೧೬), ಹಿರಣ್ಯಕೇಶೀ(೧:೨೧:೧), ಮಾನವ(೧:೧೧:೧೮)- ಮೊದಲಾದ ಗೃಹ್ಯಸೂತ್ರಗಳಲ್ಲಿ ವಿವರಿಸಿರುವ, ವಿವಾಹ ಸಂಸ್ಕಾರದಲ್ಲಿ ಅನೂಚಾನವಾಗಿ ನಡೆದುಬಂದಿರುವ ಮುಖ್ಯಭಾಗ ಈ<em>ಸಪ್ತಪದೀ</em>ಮಂತ್ರ. ಬೇರೆ ಬೇರೆ ಗೃಹ್ಯಸೂತ್ರಗಳಲ್ಲಿ ಇದರ ಬೇರೆ ಬೇರೆ ಪಾಠಾಂತರಗಳುಂಟು.</p>
				<p>ಮದುವೆಯ ಕೊನೆಯ ಮತ್ತು ಮುಖ್ಯವಾದ ಘಟ್ಟದಲ್ಲಿ ವಧೂವರರು ಹೇಳಿಕೊಳ್ಳುವ<em>'ಸಪ್ತಪದಿ'</em>'ಮಂತ್ರಭಾಗದ ಭಾವಾನುವಾದ ಇಲ್ಲಿದೆ.</p>
				<p>ಏಳು ಹೆಜ್ಜೆಗಳನ್ನಾದರೂ ಇಡುತ್ತ ಜೊತೆಜೊತೆಯಾಗಿ ನಡೆವುದು ಸ್ನೇಹದ ಗುರುತಾಗಿ ನಮ್ಮ ಪೂರ್ವೀಕರು ಭಾವಿಸಿದ್ದರು. ಏಳೇ ಏಕೆ?- ಎಂಬ ಪ್ರಶ್ನೆಗೆ ಹಲವಾರು ವಿವರಣೆಗಳುಂಟು. ಅವುಗಳಲ್ಲಿ ಮುಖ್ಯವಾದವು:<em>ಸಪ್ತಲೋಕಗಳು</em>(ಭೂಲೋಕ, ಭುವರ್‍ಲೋಕ, ಸ್ವರ್‍ಲೋಕ, ಮಹರ್‍ಲೋಕ, ಜನೋಲೋಕ, ತಪೋಲೋಕ, ಸತ್ಯಲೋಕ- ಎಂಬ ಏಳು ಮೇಲಣ ಲೋಕಗಳು),<em>ಸಪ್ತ ಕುಲಪರ್ವತಗಳು</em>,<em>ಸಪ್ತಸಮುದ್ರಗಳು</em>,<em>ಸಪ್ತದ್ವೀಪಗಳು</em>(ಜಂಬೂ, ಪಕ್ಷ, ಶಾಲ್ಮಲಿ, ಕುಶ, ಕ್ರೌಂಚ, ಶಾಕ, ಪುಷ್ಕರ),<em>ಸಪ್ತಸ್ವರಗಳು</em>(ಷಡ್ಜ, ಋಷಭ, ಗಾಂಧಾರ, ಮಧ್ಯಮ, ಪಂಚಮ, ಧೈವತ, ನಿಷಾದ),<em>ಸಪ್ತವರ್ಣಗಳು</em>,<em>ಸಪ್ತಧಾತುಗಳು</em>, (ರಸ, ರಕ್ತ, ಮಾಂಸ, ಮೇದಸ್ಸು, ಮಜ್ಜೆ, ಅಸ್ಥಿ, ಶುಕ್ಲ), ವಾರದ<em>ಏಳು ದಿನಗಳು, ಸಪ್ತರ್ಷಿಗಳು</em>,<em>ಸಪ್ತಮಾತೃಕೆ</em>ಯರು (ಬ್ರಾಹ್ಮೀ, ಮಾಹೇಶ್ವರೀ, ಕೌಮಾರೀ, ವೈಷ್ಣವೀ, ವಾರಾಹೀ, ಇಂದ್ರಾಣೀ, ಚಾಮುಂಡೀ)- ನಮ್ಮ ಒಡನಾಟದ ಜೀವನದಲ್ಲಿ ಇವನ್ನೆಲ್ಲ ನೆನಪಿಸುವ ಒಂದು ಸಂಖ್ಯೆಯೆಂದರೆ<em>'ಏಳು'</em>.</p>
			</section>
			<section class="level3 numbered" id="id-037.1.5">
				<h3 class="level3-title" epub:type="title"><span class="num"><em>೫ </em></span> <em>:: ಅಮೋಽಹಮ್ ಅಸ್ಮಿ, ಸಾ ತ್ವಮ್</em></h3>
				<p class="text-center"><strong><em>(ಆ ಅವನು(ಳು) ನಾನು; ನೀನೇ ಅವಳು(ನು)!)</em>(ಪುಟ ೧೨):</strong></p>
				<p>ಪಾಠಾಂತರ: ಮೋ ಅಹಂ ಅಸ್ಮಿ ಸಾ ತ್ವಮ್| ಸಾ ತ್ವಂ ಅಸಿ ಅಮೋ ಹಮ್| ಸಾಮಾ ಅಹಂ, ಋಕ್ ತ್ವಮ್, ದ್ಯೌರ್ ಅಹಂ, ಪೃಥಿವೀ ತ್ವಂ| ತಾವೇಹ ವಿವಾಹಾವಹೈ, ಸಹರೇತೋರ್ ದಧಾವಹೈ| ಪ್ರಜಾಂ ಪ್ರಜನಯಾವಹೈ| ಪುತ್ರಾನ್ ವಿಂದಾವಹೈ| ಬಹೂಂಸ್ ತೇ ಜರದಷ್ಟಯಃ| ಸಂಪ್ರಿಯೌ ರೋಚಿಷ್ಣೂ ಸುಮನಸ್ಯಮಾನೌ, ಪಶ್ಯೇಮ ಶರದಃ ಶತಮ್, ಜೀವೇಮ ಶರದಃ ಶತಮ್, ಶೃಣುಯಾಮ ಶರದಃ ಶತಮ್|| -ಪಾರಸ್ಕರ ಗೃಹ್ಯಸೂತ್ರ ೧:೬:೩</p>
				<p>ಪಾಠಾಂತರಗಳೊಡನೆ ಇಲ್ಲಿ ಎಲ್ಲ ಕಡೆ: ಅಥರ್ವವೇದ ೧೪:೨:೭೧; ಆಪಸ್ತಂಬ ಗೃಹ್ಯಸೂತ್ರ ೧:೭:೬; ಶಾಂಡಿಲ್ಯ ಗೃಹ್ಯಸೂತ್ರ ೧:೧೩:೪; ಪಾರಸ್ಕರ ಗೃಹ್ಯಸೂತ್ರ ೧:೬:೩; ಮಾನವ ಗೃಹ್ಯಸೂತ್ರ ೧:೧೦:೧೫; ಆಪಸ್ತಂಬ ಗೃಹ್ಯಸೂತ್ರ ೨:೪:೧೭; ಹಿರಣ್ಯಕೇಶಿ ಗೃಹ್ಯಸೂತ್ರ ೧:೨೦:೨; ಐತ್ತರೇಯ ಬ್ರಾಹ್ಮಣ ೮:೨೭:೪; ಜೈಮಿನೀಯ ಉಪನಿಷತ್ ಬ್ರಾಹ್ಮಣ ೧:೫೪:೬, ೫೭:೪; ಶಾಂಖ್ಯಾಯನ ಬ್ರಾಹ್ಮಣ ೧೪:೯:೪:೧೯; ತೈತ್ತಿರೀಯ ಬ್ರಾಹ್ಮಣ ೩:೭:೧:೯('ಅಮುಹಮ್..'); ಆಪಮಬ್ರಾ ೧:೩:೧೪; ಆಪಸ್ತಂಬ ಶ್ರೌತಸೂತ್ರ ೯:೨:೩; ಬೃಹದ್ ಆರಣ್ಯಕ ಉಪನಿಷತ್ ೬:೪:೧೯; ಕಠಕಸಂಹಿತಾ ೩೫:೧೮; ಇತ್ಯಾದಿ.</p>
				<p><em>ಅನ್ವಯಾನುಸಾರ ಅರ್ಥ: ಅಮೋ</em>ಆ<em>ಅಹಂ</em>ನಾನು<em>ಅಸ್ಮಿ</em>ಆಗಿದ್ದೇನೆ;<em>ತ್ವಮ್</em>ನೀನು<em>ಸಾ</em>ಆ ಅವಳು<em>ಅಸಿ</em>ಆಗಿದ್ದೀಯೆ|<em>ಸಾ</em>ಆ<em>ತ್ವಂ</em>ನೀನು<em>(ಸಾ</em>ಆ ಅವಳು<em>ಅಸಿ</em>ಆಗಿದ್ದೀಯೆ),<em>ಅಹಮ್</em>ನಾನು<em>ಅಮೋ</em>ಆ ಅವನು (<em>ಅಸ್ಮಿ</em>ಆಗಿದ್ದೇನೆ)|<em>ಅಹಂ</em>ನಾನು<em>ದ್ಯೌರ್</em>ಆಕಾಶ (<em>ಅಸ್ಮಿ</em>ಆಗಿದ್ದೇನೆ);<em>ತ್ವಂ</em>ನೀನು<em>ಪೃಥಿವೀ</em>ಭೂಮಿ (<em>ಅಸಿ</em>ಆಗಿದ್ದೀಯೆ), |<em>ಅಹಂ</em>ನಾನು<em>ಸಾಮಾ</em>ಸಾಮಗಾನ (ಅಸ್ಮಿ ಆಗಿದ್ದೇನೆ;),<em>ತ್ವಮ್</em>ನೀನು (ಅದರ ಮೂಲವಾದ)<em>ಋಕ್</em>ಋಕ್ (ಮಂತ್ರ) (<em>ಅಸಿ</em>ಆಗಿದ್ದೀಯೆ)|<em>ತೌ</em>ಆ ನಾವಿಬ್ಬರೂ<em>ಇಹ</em>ಇಲ್ಲಿ<em>ವಿವಾಹಾವಹೈ</em>ವಿವಾಹವಾಗೋಣ,<em>ಪ್ರಜಾಂ</em>ಮಕ್ಕಳನ್ನು<em>ಪ್ರಜನಯಾವಹೈ</em>ಪಡೆಯೋಣ|<em>ಸಂಪ್ರಿಯೌ</em>ಪರಸ್ಪರ ಪ್ರಿಯಕರರಾಗಿ,<em>ರೋಚಿಷ್ಣೂ</em>ಪರಸ್ಪರ ಸಮಾನ ಅಭಿರುಚಿಗಳಿಂದ,<em>ಸುಮನಸ್ಯಮಾನೌ</em>ಹೊಂದಾಣಿಕೆಯುಳ್ಳ ಒಳ್ಳೆ ಮನಸ್ಸಿನಿಂದ ಒಡಗೂಡಿ,<em>ಶತಮ್</em>ನೂರಾರು<em>ಶರದಃ</em>ಶರದ್ ಋತುಗಳನ್ನು ಕಾಣುವಷ್ಟು ಕಾಲದವರೆಗೆ<em>ಜೀವೇಮ</em>ಜೀವಿಸೋಣ||</p>
			</section>
			<section class="level3 numbered" id="id-037.1.6">
				<h3 class="level3-title" epub:type="title"><span class="num"><em>೬</em></span><em>::  ಅದ್ಯಾಪಿ ತ್ವಾಂ ಮನಸಾ ಸ್ಮರಾಮಿ</em></h3>
				<p class="text-center"><strong><em>(ಇಂದಿಗೂ ನಾ ನೆನೆ ನೆನೆ ನೆನೆವೆ, ಆ ಮುತ್ತನಿತ್ತವಳನ್ನ)</em>(ಪುಟ ೧೪):</strong></p>
				<p>ಹನ್ನೊಂದನೆಯ ಶತಮಾನದಲ್ಲಿ (ಸುಮಾರು ೧೦೪೧ ರಿಂದ ೧೦೮೮) ಕಾಶ್ಮೀರದಿಂದ ಕರ್ನಾಟಕಕ್ಕೆ ಬಂದು, ಕಲ್ಯಾಣದ ಚಾಳುಕ್ಯರ ಹೆಸರಾಂತ ದೊರೆ, ಆರನೆಯ ವಿಕ್ರಮಾದಿತ್ಯನ ಆಸ್ಥಾನದಲ್ಲಿ ರಾಜಪೂಜಿತನಾಗಿದ್ದ ಸಂಸ್ಕೃತ ಕವಿ ಬಿಲ್ಹಣ ತನ್ನ ಐತಿಹಾಸಿಕ ಕಾವ್ಯ<em>'ವಿಕ್ರಮಾಂಕದೇವ-ಚರಿತ'</em>ದಿಂದ ಹೆಸರು ಮಾಡಿರುವ ಕವಿ. ಹದಿನೆಂಟು ಸರ್ಗಗಳ ಆ ಮಹಾಕಾವ್ಯವಲ್ಲದೆ,<em>'ಕರ್ಣಸುಂದರಿ'</em>ಎಂಬ ನಾಲ್ಕಂಕಗಳ ನಾಟಕವೊಂದನ್ನೂ,<em>'ಬಿಲ್ಹಣ ಚರಿತ'</em>ಎಂಬ ಆತ್ಮಕಥನವೊಂದನ್ನೂ ಬರೆದಿರುವನೆಂಬ ಮಾತಿದೆ.</p>
				<p>ಇವೆಲ್ಲಕ್ಕೂ ಮಿಗಿಲಾಗಿ, ಬಿಲ್ಹಣನನ್ನು ದೇಶೀ-ವಿದೇಶೀಯರು ಅಂದಿನಿಂದ ಇಂದಿನವರೆಗೂ ಬೇರೆ ಬೇರೆ ವಿಧಗಳಲ್ಲಿ ನೆನೆಸಿಕೊಳ್ಳುವಂತೆ ಮಾಡಿರುವುದು ಅವನ ಹೆಸರಿನಲ್ಲಿ ಇನ್ನೊಂದು ಖಂಡಕಾವ್ಯವೊಂದಿದೆ: ಅದೇ<em>'ಚೌರ-ಪಂಚಾಶಿಕಾ'</em>ಎಂಬ ಶೃಂಗಾರಕಾವ್ಯ.</p>
				<p>ರಸಿಕರು ಕೇಳಿ, ಓದಿ, ಬಾಯಿ ಚಪ್ಪರಿಸುವ ಇದನ್ನು<em>'ಚೌರೀ-ಸುರತ-ಪಂಚಾಶಿಕಾ'</em>ಎನ್ನುವುದೂ ಉಂಟು. (ಸಂಸ್ಕೃತದಲ್ಲಿ<em>'ಪಂಚಾಶತ್</em>' ಎಂದರೆ ಐವತ್ತು;<em>'ಪಂಚಾಶಿನ್'</em>ಎಂದರೆ ಐವತ್ತರಿಂದ ಕೂಡಿರುವ- ಎಂಬ ಅರ್ಥ ಇದೆ.) ಐವತ್ತು ಪದ್ಯಗಳ ಈ<em>'ಬಿಲ್ಹಣ ಕಾವ್ಯ'</em>ಕ್ಕೆ ಕಾಶ್ಮೀರದ ಮತ್ತು ದಾಕ್ಷಿಣಾತ್ಯ ಎಂಬ ಎರಡು ಪಾಠಾಂತರಗಳಿವೆ; ಹೇರಳವಾಗಿ ಭಾಷ್ಯಗಳೂ ಇವೆ; ಇದು ದೇಶ-ವಿದೇಶದ ಹಲವಾರು ಭಾಷೆಗಳಿಗೆ ಅನುವಾದವಾಗಿದೆ; ಕಾವ್ಯದ ಬಗ್ಗೆ ಊಹಾಪೋಹೆಗೆ ಕಡಿವಾಣ ಕಾಣದೆ, ಹುಟ್ಟಿಕೊಂಡ ಹತ್ತಾರು ದಂತಕಥೆಗಳು ಇವೆ.</p>
				<p>ಈ ಕಾವ್ಯ, ಒಬ್ಬ ರಾಜಕುವರಿಯನ್ನು ಕವಿ ಮನಸಾರೆ ಪ್ರೀತಿಸಿ, ಒಳಮನೆಯಲ್ಲಿ ಅವಳೊಡನೆ ತಾನು ಕಳೆದ ರಸನಿಮಿಷಗಳನ್ನು ಓದುಗರ ಕಣ್ಣಿಗೆ ಕಟ್ಟುವಂತೆ ಸವಿವರ ಬಣ್ಣಿಸುವ ಸಾಕ್ಷ್ಯಚಿತ್ರ. ಸ್ವರ್ಗಕ್ಕೆ ಕಿಚ್ಚು ಹಚ್ಚುವ ಆ ಬೆಚ್ಚನೆಯ ಕ್ಷಣಗಳು ಕವಿಯ ಮನಸ್ಸಿನ ಮೇಲೆ ಅಚ್ಚೊತ್ತಿದಂತೆ ಇವೆಯಂತೆ; ಅವುಗಳನ್ನು<em>'ಇಂದಿಗೂ ಮರೆಯಲಾರೆ'</em>ಎನ್ನುತ್ತ ಮತ್ತೆ ಮತ್ತೆ ಮೆಲುಕು ಹಾಕುತ್ತಾನೆ, ಆದರೆ ಓದುಗರಿಗೆ ಕೇಳಿಸುವಂತೆ, ಸ್ವಲ್ಪ ಜೋರಾಗಿಯೇ! ವಾತ್ಸ್ಯಾಯನನ ಹೇಳಿದ್ದೆಲ್ಲ ಓದದೇ ಮಾಡಿದೆ- ಎಂದ ಹಾಗೆ;<em>'ಅಮರುಶತಕ'</em>ದ ಅಮರು ಕವಿ,<em>'ಶೃಂಗಾರಶತಕ'</em>ದ ಭರ್ತೃಹರಿ,<em>'ಗೀತಗೋವಿಂದ'</em>ದ ಜಯದೇವ,<em>'ಭಾಮಿನೀವಿಲಾಸ'</em>ದ ಜಗನ್ನಾಥ ಪಂಡಿತರು ಗಳೊಂದಿಗೆ ಸಹಪಂಕ್ತಿ ಭೂರಿ ಭೋಜನಕ್ಕೆ ಕುಳಿತ ಹಾಗೆ!</p>
				<p>ಕವಿಯ ಕಲ್ಪನಾ ವಿಲಾಸವೇ ಈ ಕಾವ್ಯದ ವಸ್ತು ಏಕೆ ಆಗಿರಬಾರದು- ಎಂಬ ಮಾತನ್ನು ಒಪ್ಪದ ಜನ, ಇಂಥ ಸೂಕ್ಷ್ಮಾತಿಸೂಕ್ಷ್ಮ ವಿವರ ತಿಳಿಸಲು, ಹಿನ್ನೆಲೆಯಾಗಿ ಕವಿಯ ಸ್ವ-ಅನುಭವವೇ ಇರಬೇಕು, ಹಾಗಲ್ಲದೇ ಬೇರೆ ಹೇಗೆ ಸಾಧ್ಯ- ಎಂದು ಅವರು ವಾದಿಸುತ್ತಾರೆ! ಕವಿ ರಾಜಪುತ್ರಿಯೊಬ್ಬಳನ್ನು ಕದ್ದು ಕದ್ದಾಗಿ ಪ್ರೇಮಿಸಿದ್ದ; ರಾಜನಿಗೆ ಅದು ತಿಳಿಯಿತು; ಕೋಪಗೊಂಡ ರಾಜ ಕವಿಯನ್ನು ಸೆರೆಮನೆಗೆ ತಳ್ಳಿದ; ಮರಣದಂಡನೆಯನ್ನೂ ವಿಧಿಸಿದ! ಪ್ರೇಯಸಿಯೊಂದಿಗೆ ತಾನು ಕಳೆದ ಸುರತಕ್ರೀಡೆಯ ಆ ಎಲ್ಲ ಕ್ಷಣಗಳನ್ನು ನೆನಸಿಕೊಂಡು,<em>''ಇಂದಿಗೂ (ಅದ್ಯಾಪಿ) ಮರೆಯಲಾರೆ, ಮರೆಯಲಾರೆ''</em>- ಎಂದು ಐವತ್ತು ಪದ್ಯಗಳನ್ನು ರಚಿಸಿ, ತನ್ನ ಕೊನೆಯ ನಿಮಿಷಗಳನ್ನು ಎದುರು ನೋಡುತ್ತಿರುತ್ತಾನೆ. ವಿಷಯ ತಿಳಿದು, ಪದ್ಯಗಳನ್ನು ತಾನೂ ಓದಿದಾಗ, ರಾಜನ ಮನಃಪರಿವರ್ತನೆ ಆಗುತ್ತದೆ; ಬಿಡುಗಡೆಯಾಗುತ್ತದೆ; ಪ್ರಣಯಿಗಳು ಮತ್ತೆ<br />ಕೂಡುತ್ತಾರೆ -ಇದು, ತಲೆತಲಾಂತರದಿಂದ ಊರುದ್ದಕ್ಕೂ ಪ್ರಚಲಿತವಾಗಿರುವ, ಬಿಲ್ಹಣನ ಈ<em>'ಕಳ್ಳನ ಪ್ರಣಯದ ಕಲ್ಪನಾವಿಲಾಸ'</em>ಗಾಥೆಯ ಸುತ್ತ ಹೆಣೆದ, ಜನಪ್ರಿಯ ದಂತಕತೆ!</p>
				<p><em>'ಕಳ್ಳ ಪ್ರಣಯಿಯ ಕಲ್ಪನಾವಿಲಾಸ</em>!' ವಿಶ್ವವಿದ್ಯಾಲಯವೊಂದರಲ್ಲಿ ಪಠ್ಯ ಪುಸ್ತಕವಾಗಿರುವ, ಪ್ರೊಫೆಸರ್ ಬಾರ್ಬರಾ ಸ್ಟೋಲರ್ ಮಿಲ್ಲರ್ ಅವರ ಸಮರ್ಥ ಭಾವಾನುವಾದದ, ಕೊಲಂಬಿಯಾ ಯೂನಿವರ್ಸಿಟಿ ಪ್ರೆಸ್ (೧೯೭೭) ಪ್ರಕಾಶಿತ, ಯುನೆಸ್ಕೋ ಪುರಸ್ಕೃತ ಪುಸ್ತಕದ ಉಪ-ಶೀರ್ಷಿಕೆಯೂ ಅದೇ:<em>'ಫಾ಼್ಯನ್ಟಸೀಸ್ ಅಫ್ ಎ ಲವ್ ಥೀಫ್!'</em>ಪೊವೈಸ್ ಮ್ಯಾಥೆರ್ಸ್ ಮತ್ತು ಇನ್ನಿತರರ ಭಾವಾನು ವಾದಗಳು ಅಂತರ್ಜಾಲತಾಣದಲ್ಲಿವೆ.</p>
				<p><em>ಸಂಸ್ಕೃತ ಸಾಹಿತ್ಯದ ಇತಿಹಾಸ</em>(೧೯೬೧) ಗ್ರಂಥದಲ್ಲಿ (ಪುಟ ೧೮೮-೧೯೦) ಪ್ರೊಫೆಸರ್ ಎ. ಬೆರ್ರಿಡೇಲ್ ಕೀತ್ ಅವರ ಪ್ರಕಾರ, ಕಾವ್ಯದ ಕಾಶ್ಮೀರದ ಪಾಠದಲ್ಲಿ ಮಹಿಲಾಪಟ್ಟಣದ ರಾಜ ವೀರಸಿಂಹನ ಮಗಳು ಚಂದ್ರಲೇಖೆ ಕಾವ್ಯದ ನಾಯಿಕೆ; ದಾಕ್ಷಿಣಾತ್ಯ ಪಾಠದಲ್ಲಿ ಪಂಚಾಲದ ರಾಜ ಮದನಾಭಿರಾಮನ ಮಗಳು ಯಾಮಿನೀಪೂರ್ಣತಿಲಕ ಎಂಬವಳು ಕವಿಯ ಪ್ರಣಯಿನಿ. ಹದಿನೆಂಟನೇ ಶತಮಾನದ ಭಾಷ್ಯಕಾರರು ರಾಮತರ್ಕವಾಗಿಕಾ ಮತ್ತು ಭಾರತಚಂದ್ರರ ಪ್ರಕಾರ ಕಾವ್ಯಕನ್ನಿಕೆಯ ಹೆಸರು<em>'ವಿದ್ಯಾ'</em>ಮತ್ತು ಕವಿಯ ಹೆಸರು<em>'ಚೌರ</em>!' ಬಿಲ್ಹಣನ ಈ ಕಾವ್ಯದಿಂದ ಪ್ರಭಾವಿತರಾಗಿ ಎಷ್ಟೋ ಜನ ಚಿತ್ರಕಾರರು ಕಾಗದ, ಬಟ್ಟೆಗಳಮೇಲೆ ತೈಲಚಿತ್ರಗಳನ್ನ ಆ ಪದ್ಯಗಳ ಸಂದರ್ಭಕ್ಕೆ ಅನುಗುಣವಾಗಿ ಕುಂಚವಾಡಿಸಿದ್ದಾರೆ!</p>
				<p><em>''ಅನುಭವವು ಸವಿ; ಅದರ ನೆನಪೂ ಇನ್ನಷ್ಟು ಸವಿ''</em>ಎನ್ನುತ್ತ, ಕವಿ ಏನನ್ನು ಮೆಲುಕು ಹಾಕುತ್ತಿದ್ದಾನೆ ಎಂಬುದರ ಸ್ಥೂಲ ಪರಿಚಯಕ್ಕಾಗಿ, ಅವನ ಐವತ್ತರಲ್ಲಿ ಅಷ್ಟು 'ವಾಚ್ಯವಲ್ಲದ ಏಳು ಪದ್ಯಗಳನ್ನು ಇಲ್ಲಿ ಕನ್ನಡಿಸಲು ಪ್ರಯತ್ನಿಸುತ್ತಿದ್ದೇನೆ; ಮೂಲದ ಸೊಬಗನ್ನು ಸವಿಯಬೇಕೆನ್ನುವವರಿಗಾಗಿ ಸಂಸ್ಕೃತಮೂಲವನ್ನು ಇರಿಸಿದ್ದೇನೆ, ಪರಾಂಬರಿಸಿ.</p>
			</section>
			<section class="level3 numbered" id="id-037.1.7">
				<h3 class="level3-title" epub:type="title"><span class="num"><em>೭</em></span> :: <em>ಮಮ ಪ್ರಾಣ ಸಮಾ (ನನ್ನ ಪ್ರಾಣ ಪ್ರಿಯೆ)</em>(ಪುಟ ೧೮):</h3>
				<p>ಇದೊಂದು ದೇಶಭಕ್ತಿ ಗೀತೆ. ದೇಶಭಕ್ತಿ ಗೀತೆಗಳೆಂದಾಗ ಥಟ್ಟನೆ ನಮಗೆ ನೆನಪಾಗುವುದು ತಮ್ಮ<em>ಆನಂದಮಠ</em>ಕಾದಂಬರಿಯಲ್ಲಿ ಬಂಕಿಮಚಂದ್ರ ಚಟ್ಟೋಪಾದ್ಯಾಯರು ಕಾಣಿಸಿದ<em>ವಂದೇ ಮಾತರಂ</em>ಗೀತೆ. ರವೀಂದ್ರನಾಥ ಠಾಕೂರರ<em>ದೇವಿ ಭುವನ ಮನಮೋಹಿನಿ</em>ಯೂ ಅಷ್ಟೇ ಪ್ರಸಿದ್ಧವಾದದ್ದು. ಸ್ವಾತಂತ್ರ್ಯ</p>
				<p>ಹೋರಾಟದ ಸಮಯದಲ್ಲಿ ಸಂಸ್ಕೃತವೂ ಸೇರಿದಂತೆ, ಭಾರತದ ವಿವಿಧ ಭಾಷೆಗಳಲ್ಲಿ ರಚಿತವಾಗಿ ಸಹಸ್ರಾರು ನಾಡಗೀತೆಗಳು ಜನರಿಗೆ<strong><em> </em></strong>ಸ್ಫೂರ್ತಿಯನ್ನು ತುಂಬಿದವು.<em>ಝಂಡಾ ಊಂಚಾ ರಹೇ ಹಮಾರಾ, ಸಾರೇ ಜಹಾಂಸೆ ಅಚ್ಛಾ ಹಿಂದೂ ಸಿತಾಂ ಹಮಾರಾ, ಜಯತಿ ಜಯತಿ ಭಾರತ ಮಾತಾ, ಜನಗಣಮನ ಅಧಿನಾಯಕ ಜಯ ಹೇ</em>, ಮುಂತಾದವು ಜನರ ನಾಲಿಗೆಯ ಮೇಲೆ ಕುಣಿದಾಡುತ್ತಿದ್ದವು. ದೇಶಭಕ್ತಿಯ ಈ ಚಿಲುಮೆ ಇಂದಿಗೂ ಬತ್ತಿಹೋಗದ ಕಾರಂಜಿಯಾಗಿಯೇ ಉಳಿದಿದೆ.</p>
				<p>ಈ ಪ್ರಕಾರದಲ್ಲಿ ಇರುವ ಇನ್ನೊಂದು ಕವಿತೆ-<em>ಮಮ ಪ್ರಾಣಸಮಾ.</em>ಕೇವಲ ಒಂದೆರಡು ಅಕ್ಷರಗಳ ಪದಗಳ ಬದಲಾವಣೆಯೊಂದಿಗೆ ಸುಲಭವಾಗಿ ಕನ್ನಡರೂಪ ತಾಳಬಲ್ಲ ಸಂಸ್ಕೃತ ಕವನ ಇದು.</p>
			</section>
			<section class="level3 numbered" id="id-037.1.8">
				<h3 class="level3-title" epub:type="title"><span class="num"><em>೮</em></span> <em>:: ತಂ ಏವ ಪ್ರದಿಶನ್ತು ಮೇ</em></h3>
				<p class="text-center"><strong><em>(ನನ್ನೊಡೆಯನೆ ನನಗೆ ಗೋಚರಿಸಲಿ)</em>(ಪುಟ ೨೦):</strong></p>
				<p>ನಿಮಿಷವೆಂದರೆ ಕಣ್ಣು ಮುಚ್ಚಿತೆಗೆಯುವುದು ಎಂದು ಮೊದಲ ಅರ್ಥ. ಅನಿಮೇಷರು, ರೆಪ್ಪೆ ಹೊಡೆಯದ (ಕಣ್ಣುಳ್ಳವರು), ಎಂದು ದೇವತೆಗಳನ್ನು ಕರೆಯುವುದುಂಟು. ಈ ಅನಿಮೇಷ ದೇವತೆಗಳ ವೈಶಿಷ್ಟ್ಯವನ್ನು, ಮಹಾಭಾರತದ ನಳ-ದಮಯಂತಿಯರ ಉಪಾಖ್ಯಾನದಲ್ಲಿ, ಕವಿ ವ್ಯಾಸರು ಸ್ವಾರಸ್ಯಕರವಾಗಿ ಬಣ್ಣಿಸುತ್ತಾರೆ:</p>
				<p>ದಮಯಂತಿಗೆ ನಳನಲ್ಲಿ ಉತ್ಕಟ ಪ್ರೇಮ. ಬೇರೆ ಯಾರನ್ನೂ ಮದುವೆಯಾಗಲು ಅವಳು ಇಚ್ಚಿಸಳು. ಎಷ್ಟೊಂದು "ಮಂದಿ "ವೀರ-ಶೂರ-ಧೀರ-ಸಮರ್ಥ-ಅರ್ಹ ರಾಜಕುಮಾರರು ಅವಳನ್ನು ಬಯಸಿದ್ದರೂ, ಕೊನೆಯ ನಿರ್ಧಾರ ನಿನ್ನದೇ ಎಂದು ತಂದೆ ಅವಳನ್ನು ಅವಳ ಪಾಡಿಗೆ ಬಿಟ್ಟಿದ್ದ.</p>
				<p>ಅವಳ ಸೌಂದರ್ಯಕ್ಕೆ ಮಾರು ಹೋಗಿ (ಎಂದು ರಸಿಕರೂ), ನಳನ ಮೇಲಿನ ಅವಳ ಪ್ರೇಮ ಎಷ್ಟು ಗಾಢವಾದದ್ದು ಎಂದು ಪರೀಕ್ಷಿಸುವ ಸಲುವಾಗಿ (ಎಂದು ತಪ್ಪೇನೂ ಮಾಡದ ದೇವ-ದೇವತೆಗಳ ಪ್ರತಿ ಆಟ-ಪಾಠಕ್ಕೆ ಕಾರಣ"ಇದ್ದೇ ಇದೆ, ಎಂದು ನಂಬಿದವರೂ) - ಎನ್ನೋಣ, ಇಂದ್ರ ಅಗ್ನಿ ವರುಣ ಮತ್ತು ಯಮ ಎಂಬ ನಾಲ್ಕು ದಿಕ್ಪಾಲಕ ದೇವತೆಗಳು ದಮಯಂತಿಯ ಸ್ವಯಂವರಕ್ಕೆ ಬಂದಿದ್ದಾರೆ! 'ತನಗೇ' ಮಾಲೆ ಹಾಕಿಯಾಳೆಂದು ಬಾಯಿ ಬಾಯಿ ಬಿಟ್ಟು ಕುಳಿತುಕೊಂಡ ಬೇರೆಲ್ಲ ರಾಜಕುಮಾರರ ನಡುವೆ, ನಳನ ಜೊತೆಗೆ ಈ ನಾಲ್ಕು ದೇವತೆಗಳೂ ಕುಳಿತಿದ್ದಾರೆ!</p>
				<p>ಸ್ವಯಂವರ ಮಂಟಪಕ್ಕೆ ಈಗ ಹಿಂತಿರುಗೋಣ. ವರಮಾಲೆಯನ್ನು ಕೈಯಲ್ಲಿ ಹಿಡಿದುಕೊಂಡು, ಸಖಿಯರಿಬ್ಬರ ಜೊತೆಗೆ ಮೆಲ್ಲಮೆಲ್ಲನೆ ಅಡಿಯಿಡುತ್ತಾ, ಇಕ್ಕೆಲಗಳಲ್ಲಿ ಕುಳಿತ ಒಬ್ಬೊಬ್ಬ ರಾಜಕುಮಾರನನ್ನೂ ಕಿರುಗಣ್ಣಿನಲ್ಲಿ ನೋಡುತ್ತಾ ನಡೆದು ಬರುತ್ತಿದ್ದಾಳೆ, ದಮಯಂತಿ. ಅವಳ ಕತ್ತು ತಿರುಗಿದಂತೆಲ್ಲಾ ಅವಳು ನೋಡುವ ರಾಜಕುಮಾರನ ಪರಿಚಯಾತ್ಮಕ ಗುಣಗಾನವನ್ನು, ಜೊತೆಗೆ ಹಿಂದೆಯೇ ಬರುತ್ತಿರುವ ಅಮಾತ್ಯರೊಬ್ಬರು ಮಾಡುತ್ತಿದ್ದಾರೆ. ಹತ್ತಿರ ಹತ್ತಿರ ಅವಳು ಬಂದಂತೆಲ್ಲ, ಎದೆಯ ಬಡಿತ ಜೋರಾಗಿ, ತುಂಬಿದ ಹುಣ್ಣಿಮೆ ಚಂದಿರನಂದದ ರಾಜಕುಮಾರರ ಮುಖಗಳು, ಅವಳು ಮುಂದೆ ಮುಂದೆ ಹೋದಂತೆಲ್ಲ ಕಪ್ಪಿಟ್ಟು, ಸುಟ್ಟ ಸೌತೇಕಾಯಿಗಳಾಗ ತೊಡಗಿವೆ.</p>
				<p>ದಮಯಂತಿಯ ಕಣ್ಣುಗಳು ಕಾತುರದಿಂದ ನಳನನ್ನೇ ಅರಸುತ್ತಿವೆ. ಅಗೋ, ಅಲ್ಲಿ. ಅಲ್ಲಿ ಕುಳಿತಿದ್ದಾನೆ, ನಳ! ಆದರೆ, ಆದರೆ, ದಮಯಂತಿ ತನ್ನ ಕಣ್ಣನ್ನೇ ನಂಬದಾದಳು. ಅವಳು ಕಂಡಿದ್ದೇನು?</p>
				<p>ಅಲ್ಲಿ ಒಬ್ಬ ನಳ ಅಲ್ಲ; ಐದು ಮಂದಿ ನಳರು ಕುಳಿತಿದ್ದಾರೆ! ಬೇರೆಯವರ ಕಣ್ಣಿಗೆ ಹೇಗೋ ಏನೋ; ಅವಳ ಕಣ್ಣಿಗಂತೂ ಐವರು ನಳರಿದ್ದಾರೆ, ಏನೂ ವ್ಯತ್ಯಾಸವಿಲ್ಲ. ಏನೇನೂ ವ್ಯತ್ಯಾಸವಿಲ್ಲ! ಇಂದ್ರ ಅಗ್ನಿ ವರುಣ ಯಮ-ರೊಡನೆ ತಾನೂ ಕುಳಿತಿರುವುದಾಗಿ ಹಿಂದಿನ ದಿನ ನಳನೇನೋ ತನಗೆ ಹೇಳಿದ್ದ, ನಿಜ. ಆದರೆ, ಈಗ ಈ ಐವರಲ್ಲಿ ನಿಜವಾದ ನಳ ಯಾರು?</p>
				<p>ಹಿಂದೆ ದಮಯಂತಿ ಕೇಳಿದ್ದಳು: ದೇವತೆಗಳು ರೆಪ್ಪೆಯಾಡದ, ಕಣ್ಣ ಮಿಟುಕಿಸದ ದೃಷ್ಟಿಯುಳ್ಳವರು ಎಂದು. ಬೆವರು ಕೊಳೆ ತಾಗದ ಮುಖದವರು ಎಂದು. ನಿಂತರೆ ಕಾಲು ನೆಲಕ್ಕೆ ತಾಗದೆ ಮೇಲಕ್ಕೆ ಇರುವವರು - ಎಂದು. ಈಗ, ಈಗ, ಈ ಐವರೂ ಮನುಷ್ಯರಂತೆಯೇ ರೆಪ್ಪೆ ಆಡಿಸುತ್ತಿದ್ದಾರಲ್ಲ! ಇದು ನಿಜಕ್ಕೂ ತನ್ನ ಸತ್ವಪರೀಕ್ಷೆ ಎನ್ನಿಸಿತು, ದಮಯಂತಿಗೆ. ತಬ್ಬಿಬ್ಬಾದವಳು ಎಚ್ಚೆತ್ತಮೇಲೆ ಯೋಚಿಸಿ, ಆ ದೇವತೆಗಳಿಗೇ ಮೊರೆ ಹೋಗುವುದೆಂದು ನಿಶ್ಚಯಿಸಿದಳು.</p>
				<p>ಮಹರ್ಷಿ ವ್ಯಾಸರು ಹೇಳುತ್ತಾರೆ, (ಭಾರತ, ವನಪರ್ವ ೫೭:೧೭-೨೧), ದಮಯಂತಿ ಆ ಐವರನ್ನು ಕುರಿತು ಆಗ ಹೀಗೆ ಅಂಗಲಾಚಿದಳಂತೆ: ''ಬೇರೊಬ್ಬನನು ನೆನೆಯದೇ ನಾನಿದ್ದುದಾದರೆ, ಆ ನಿಜದ ಮಹಿಮೆ ನನಗೆನ್ನ ನಳ ಕಾಣಲಿ!''</p>
				<p>''ಛೆ! ನಳನನ್ನು ಇಷ್ಟೊಂದು ಹಚ್ಚಿಕೊಂಡಿರುವ ಈ ಹುಡುಗಿಗೆ ಇನ್ನು ತೊಂದರೆ ಕೊಡುವುದು ಉಚಿತವಲ್ಲ''- ಎಂದು ತೀರ್ಮಾನಿಸಿ, ದೇವತೆಗಳು ತಮ್ಮ ಸ್ವಂತ ರೂಪಕ್ಕೆ ಮರಳಿದರಂತೆ. ರೆಪ್ಪೆಯಾಡದ ಕಣ್ಣುಗಳುಳ್ಳ ಅವರನ್ನು ಅವಳು ಗುರುತಿಸಿದಳಂತೆ. ನಿಜವಾದ ನಳ ಯಾರು ಎಂದು ಗೊತ್ತಾದೊಡನೆ, ದಮಯಂತಿ ಅವನ ಬಳಿ ಹೋಗಿ, -ವ್ಯಾಸರ ಈ ಮಾತನ್ನು ಕೇಳಿ!- ಸಂತೋಷದ ಆಧಿಕ್ಯದಿಂದ, ಅವನ ಅಂಗವಸ್ತ್ರದ ತುದಿಯನ್ನು ಹಿಡಿದು ಜಗ್ಗಿದಳಂತೆ! ನಂತರ, ಪುಷ್ಪಮಾಲಿಕೆಯನ್ನು ಅವನ ಕೊರಳಿಗೆ ಹಾಕಿದಳಂತೆ!</p>
				<p>ಕನಕದಾಸರ<em>ನಳಚರಿತ್ರೆ</em>ಯಲ್ಲಿ (೩:೬೧-೬೭) ಮೂಲ ಭಾರತದಲ್ಲಿರುವುದನ್ನು ಸ್ವಲ್ಪ ಬದಲಾವಣೆ ಮಾಡಿಕೊಂಡಿದ್ದಾರೆ. ಅಲ್ಲಿ</p>
				<p class="verse"><em>.... ಕಮಲದಳಾಯತಾಂಬಕಿ [ದಮಯಂತಿ]<br /> ನಳನ ರೂಪಿನ ನಾಲ್ವರ್ ಇರೆ ಕಂಡು,<br /> 'ಮಾಯವಿದು ತಾನ್ ಅರಿಯೆನ್ ಇವರ ನಿ<br /> ಜಾಯತವನ್-ಎಂದೆನುತ ಮುರಿದಾ<br /> ವಾಯುಗತಿಯಲಿ ಬಂದು ಹೊಕ್ಕಳು ತನ್ನ ಮಂದಿರವ||೬೧||</em></p>
				<p>ಯಾರನ್ನೂ ಒಪ್ಪದೆ ಓಡಿ ಬಂದುದನ್ನು ನೋಡಿ, ತಂದೆ ಭೀಮರಾಜನು ಕಾರಣವನ್ನು ಅವಳಿಂದ ತಿಳಿದುಕೊಂಡು, ವಾಗ್ದೇವತೆಯಾದ ಸರಸ್ವತಿಯನ್ನು ಸಹಾಯಕ್ಕಾಗಿ ಪ್ರಾರ್ಥಿಸುತ್ತಾನೆ.</p>
				<p><em><strong>''ದೇವಮಾಯವಿದ್ ಈಗ ಕೇಳೆಲೆ ದೇವಿ, ಇಂದ್ರನ ಭಜಿಸು''</strong></em>- ಎನಲು, ಸಂಭಾವನೀಯರ ಸಭೆಗೆ ದಮಯಂತಿ ಹಿಂತಿರುಗುತ್ತಾಳೆ.</p>
				<p class="verse"><strong><em>.... ಎರಗಿದಳು ಭಕ್ತಿಯಲಿ,<br /> ''ದೇವಕುಲಸಂಭವರು ರಕ್ಷಿಸಿ,<br /> ನೀವು ಮಗಳೆಂದೆನ್ನ ಭಾವಿಸಿ<br /> ಪಾವನರು ತರಳೆಯನು ಪತಿಕರಿಸೆ''ಂದಳ್ ಇಂದುಮುಖಿ||೬೬||</em></strong></p>
				<p class="verse"><strong><em>ಘಳಿಲನೇ ಪ್ರಚ್ಛನ್ನವೇಷವ<br /> ಕಳೆದು, ಯಮ ಪವಮಾನ ವರುಣರು<br /> ಬಳಿಕ ಸುರಪತಿ ಮೆಚ್ಚಿ, ದಮಯಂತಿಯನು ಕೊಂಡಾಡಿ,<br /> ನಳನೃಪನ ಕರೆಸಿದರು; ಹೂವಿನ<br /> ಮಳೆಯ ಕರೆದರು, ದೇವದುಂದುಭಿ<br /> ಮೊಳಗಲ್[ದಮಯಂತಿ] ಅರಸನ</em></strong></p>
				<p class="text-right"><strong><em>ಕೊರಳಿಗಿಟ್ಟಳು ಪುಷ್ಪಮಾಲಿಕೆಯ||೬೭||</em></strong></p>
				<p>ಸ್ವಯಂವರ ಮಂಟಪದಲ್ಲೇ ದೇವತೆಗಳನ್ನು ಪ್ರಾರ್ಥಿಸಿಕೊಳ್ಳುತ್ತ, ನಳನ ಮೇಲೆ ತನ್ನ ಪ್ರೀತಿ ನಿಶ್ಚಲವಾಗಿದ್ದಲ್ಲಿ ನಿಜವಾದ ನಳ ನನಗೆ ಗೋಚರಿಸಲಿ- ಎಂಬ ಮನೋಭಾವ ತೋರುವ ಆತ್ಮವಿಶ್ವಾಸದ ಆಶಾವಾದದ ವ್ಯಾಸರ ದಮಯಂತಿ ಕನಕದಾಸರ ಕಣ್ಣಿಗೆ ಬೀಳದೆ ಅಂತಃಪುರಕ್ಕೆ ಹೋದಳೇಕೋ ಗೊತ್ತಿಲ್ಲ. 'ನಮ್ಮಮ್ಮ ಶಾರದೆ' ಯನ್ನು ಕರೆಸಿ, ತಬ್ಬಿಬ್ಬಾದ ದಮಯಂತಿಗೆ ಬುದ್ಧಿಹೇಳಿಸೋಣವೆಂದು ಕನಕದಾಸರು ಈ ಬದಲಾವಣೆಯನ್ನು ಮಾಡಿಕೊಂಡರೆಂದು ಊಹಿಸೋಣ.</p>
			</section>
			<section class="level3 numbered" id="id-037.1.9">
				<h3 class="level3-title" epub:type="title"><span class="num"><em>೯</em></span> <em>::ಮಧು ಮನಿಷ್ಯೇ, ಮಧು ಜನಿಷ್ಯೇ</em></h3>
				<p class="text-center"><strong><em>(ನಾ ಬಗೆದುದೆಲ್ಲವೂ ಇನಿತಿನಿತು ಇನಿದಾಗಿ ಇರಲಿ!)</em>(ಪುಟ ೨೨):</strong></p>
				<p>ತೈತ್ತಿರೀಯ ಆರಣ್ಯಕ ೪:೨:೧; ತೈತ್ತಿರೀಯ ಸಂಹಿತಾ ೩:೩:೨; ಶಾಂಡಿಲ್ಯ ಶ್ರೌತಸೂತ್ರ ೧:೫:೯; ಇತ್ಯಾದಿ ಗಳು ಇದಕ್ಕೆ ಆಕರ.</p>
				<p><em>ಮಧು</em>ಮಧುರವಾದ, ಸಮೀಚೀನವಾದ ಫಲ ಕೊಡುವದಕ್ಕೆ ಸಾಧನವಾದ ಕೆಲಸಗಳನ್ನು<em>ಮನಿಷ್ಯೇ</em>ಮನಸ್ಸಿನಲ್ಲಿ ಸಂಕಲ್ಪಮಾಡಿಕೊಳ್ಳುವೆನು; (ಹಾಗೆ ಸಂಕಲ್ಪಿಸಿದವು) ಆ<em>ಮಧು</em>ಆ ಮಧುರ ಯೊಜನೆಗಳನ್ನು<em>ಜನಿಷ್ಯೇ</em>ಸೃಷ್ಟಿಸುವೆನು, ಅನುಷ್ಠಾನಕ್ಕೆ ಕಾರ್ಯರೂಪಕ್ಕೆ ತರುವೆನು; (ಪ್ರಾರಂಭಿಸಿದ ನಂತರ)<em>ಮಧು</em>ಆ ಮಧುರ ಕರ್ಮಗಳನು (ಕೊನೆಯವರೆಗೂ)<em>ವಕ್ಷ್ಯಾಮಿ</em>ನಿರ್ವಹಿಸುವೆನು; (ಅದನ್ನು ಸಾಧಿಸಲು)<em>ಮಧು</em>ಮಧುರವಾಗಿಯೇ<em>ವದಿಷ್ಯಾಮಿ</em>ಮಾತನಾಡುವೆನು;<em>ದೇವೇಭ್ಯಃ</em>ದೇವರಿಗೆ<em>ಮಧುಮತೀಂ</em>ಅತಿ ಪ್ರಿಯವಾದ<em>ಮನುಷ್ಯೇಭ್ಯಃ</em>ಮನುಷ್ಯರಿಗೆ<em>ಶುಶ್ರೂಷೇಣ್ಯಾಂ</em>ಕೇಳಲು ಅತ್ಯಂತ ಮಧುರವಾದ ರೀತಿಯಲ್ಲಿ<em>ವಾಚಂ</em>ಮಾತಿನಲ್ಲಿ, ಸಂಭಾಷಣೆಯಲ್ಲಿ<em>ಉದ್ಯಾಸಮ್</em>ತೊಡಗಲು ಪ್ರಯತ್ನಿಸುವೆನು;<em>ತಂ</em>ಹೀಗಿರುವ ಆ<em>ಮಾ</em>ನನ್ನನ್ನು<em>ದೇವಾಃ</em>ದೇವರುಗಳು<em>ಶೋಭಾಯೈ</em>ಶೋಭನಫಲಪ್ರಾಪ್ತಿಗಾಗಿ, ಒಳ್ಳೆಯ ಫಲ ದೊರಕಲು ಅವನ್ತು ಕಾಪಾಡಲಿ; ಮತ್ತು<em>ಪಿತರಃ</em>ಗುರುಹಿರಿಯರು (ಈ ಹರಕೆಯನ್ನು)<em>ಅನುಮೋದನ್ತು</em>ಅನುಮೋದಿಸಲಿ!</p>
				<p>ಕ್ಯಾಲಿಫೋರ್ನಿಯಾದಲ್ಲಿ ಇದ್ದಾಗ, ನಮ್ಮ ಆತ್ಮೀಯರೊಬ್ಬರ ಪುಟ್ಟ ಮಗಳು<em>ಮಧು</em>ವಿನ ಹುಟ್ಟು ಹಬ್ಬಕ್ಕೆ ಹೋಗುವಾಗ, ಅನುವಾದಿಸಿ ಅಲ್ಲಿ ಸಭಿಕರೆದುರು ವಾಚಿಸಿದ ಕನ್ನಡ ಕವನ ಇದು.</p>
			</section>
			<section class="level3 numbered" id="id-037.1.10">
				<h3 class="level3-title" epub:type="title"><span class="num"><em>೧೦</em></span><em>::  ಶ್ರೀಸೂಕ್ತ (ಸಿರಿದೇವಿಗೆ ಸವಿ ಬಿನ್ನಪ)</em>(ಪುಟ ೨೪):</h3>
				<p>ಪಾಠಾಂತರಗಳು: ೧. ರಜತಸ್ರಜಂ; ೨. ಮಮಾ ವಹ. ೩. ಅಶ್ವಪೂರ್ಣಾಂ; ಹಸ್ತಿನಾದಪ್ರಮೋದಿನೀಂ; ದೇವೀ ಜುಷತಾಂ. ೫. ಪದ್ಮನೇಮಿಂ; ಪದ್ಮನೇಮೀಂ; ಶರಣಂ ಪ್ರಪದ್ಯೇ; ವೃಣೋಮಿ. ೬. ಮಾ ಯಾನ್ತರಾಯಾಶ್ಚ; ಮಮಾನ್ತರಾಯಾಸ್ಚ; ೭. ಭೂತಾಸು; ಭೂತೋಸ್ತು; ಭೂತೋಽಸಿ; ಋದ್ಧಿಂ. ೧೧. ಮೇ ಗೃಹೇ. ೧೨. ಸ್ರಜನ್ತು; ಸ್ರಜನ್ತಿ. ೧೩. ಯಷ್ಕರಿಣೀಂ; ಯಷ್ಟಿಂ; ಪಿಂಗಳಾಂ ಪದ್ಮಮಾಲಿನೀಂ; ಮಮಾ ವಹ; ಮಮ ಆವಹ. ೧೪. ವ್ಯಷ್ಟೀಂ; ಪುಷ್ಕರಿಣೀಂ ಯಷ್ಟೀಂ; ಯಃಕರಿಣೀಂ ಯಷ್ಟಿಂ; ಮಮ ಆವಹ. ೧೫. ಲಕ್ಷ್ಮೀಂ ಮಲಪಗಾಮಿನೀಂ; ಪ್ರಭೂತಿಂ. ೧೬. ಸೂಕ್ತಂ ಪಂಚದಶರ್ಚಂ. (ನೋಡಿ:<em>ಋಗ್ವೇದ ಸಂಹಿತಾ</em>, ಶ್ರೀಪಾದ ದಾಮೋದರ ಸಾತವಳೇಕರ್ ಸಂಪಾದಿತ, ಸ್ವಾಧ್ಯಾಯಮಡಲ, ಪಾರಡೀ, ಗುಜರಾತ್ ಪ್ರಕಟಣೆ, ಪುಟ ೭೭೨-೩).</p>
				<p>ವೇದಯುಗದ ನಂತರ ಬಂದ ಎಲ್ಲ ಕವಿಗಳ ಲಕ್ಷ್ಮಿಯನ್ನು ಕುರಿತ ವಿವಿಧ ಭಾವನೆಗಳ, ಕಲ್ಪನಾವಿಲಾಸಗಳ ರಸಘಟ್ಟಿಯ ಆಕರವಾಗಿ ಋಗ್ವೇದದ ಈ<em>'ಶ್ರೀಸೂಕ್ತ'</em>ವಿದೆ. ಆ ಸೂಕ್ತದ ಮೊದಲ ಹದಿನೈದು ಶ್ಲೋಕಗಳು ಪ್ರಧಾನವಾದವು. ಈ ಹದಿನೈದು ಋಚಗಳ ('ಪಂಚದಶರ್ಚ') ಮತ್ತು ಅದರ ಫಲಶ್ರುತಿಯ ಶ್ಲೋಕದ ನಂತರ ಈಗಿನ ಆವೃತ್ತಿಗಳಲ್ಲಿ ಕಾಣಬರುವ 'ಪದ್ಮಾನನೇ ಪದ್ಮಊರು.. .. .. ಶತಸಂವತ್ಸರಂ ದೀರ್ಘಂ ಆಯುಃ||' ಎಂಬ ಹನ್ನೊಂದು ಹೆಚ್ಚುವರಿ ಪದ್ಯಗಳನ್ನೂ ಪಂಡಿತ ಸಾತವಳೇಕರರು ಕೊಟ್ಟಿದ್ದಾರೆ. ಆದರೆ, ಇವು ಮೂಲದಲ್ಲಿ ಇದ್ದಿರದ, ಕಾಲಕ್ರಮೇಣ ನಂತರ ಸೇರಿ(ಸಿ)ದ ಶ್ಲೋಕಗಳೆಂದು ವಿದ್ವಾಂಸರ ಅಭಿಪ್ರಾಯ.</p>
			</section>
			<section class="level3 numbered" id="id-037.1.11">
				<h3 class="level3-title" epub:type="title"><span class="num"><em>೧೧</em></span><em>::  ಮಂತ್ರ-ಪುಷ್ಪಮ್</em></h3>
				<p class="text-center"><strong><em>(ತಂಗದಿರ ಚಂದಿರನೆ ನಭದ ನೀರಿನ ಹೂವು)</em>(ಪುಟ ೩೦):</strong></p>
				<p>ಸಾಮಾನ್ಯವಾಗಿ, ಸಾಂಪ್ರದಾಯಿಕವಾಗಿ ನಾವು ನಡೆಸುವ ಎಲ್ಲಾ ಪೂಜೆಗಳ ಅಂತ್ಯಭಾಗದಲ್ಲಿ 'ಮಂತ್ರಪುಷ್ಪ'ವೆಂಬ ವೇದಘೋಷವನ್ನು ಮಾಡುವುದು ವಾಡಿಕೆ. ಇಲ್ಲಿನ ವೇದಕಾಲೀನ ಪದಗುಂಫನಗಳ ವಾಚ್ಯ, ಸೂಚ್ಯ, ಸಂಕೇತಗಳ- ಅರ್ಥವೇನು? ಇದನ್ನು ತಿಳಿಯಲು ಶ್ರೀ ಸಾಯಣ ಆಚಾರ್ಯರ ಮತ್ತು ಶ್ರೀ ಭಟ್ಟ ಭಾಸ್ಕರ ಅವರ ಭಾಷ್ಯಗಳನ್ನು ಅವಲಂಬಿಸಿ, ಇಲ್ಲಿ ನಿಮ್ಮೊಂದಿಗೆ ಪ್ರಯತ್ನಿಸುತ್ತೇನೆ:</p>
				<p>ಈ<em>'ಮಂತ್ರಪುಷ್ಪ'</em>ಎಂಬುದು ಕೃಷ್ಣ ಯಜುರ್ವೇದ ತೈತ್ತಿರೀಯ ಅರಣ್ಯಕದಲ್ಲಿನ ಅಬೀಷ್ಟಕ ಎಂಬ ಒಂದು ಮಂತ್ರಭಾಗ. ಇದು ನೀರನ್ನು ಕುರಿತದ್ದು. ನೀರಿಗೆ ಇರುವ ಜಲ, ವಾರಿ, ಸಲಿಲ, ಉದಕ, ತೋಯ, ಘನರಸ ಮುಂತಾದ ಹಲವು ಹೆಸರುಗಳನ್ನೂ ಅವುಗಳ ಅರ್ಥವ್ಯಾಪ್ತಿಯನ್ನೂ ಈ ಮೊದಲೇ ನಾವು ಮನಗಂಡಿದ್ದೇವೆ. ನೀರಿನ ಗುಣಾತಿಶಯಗಳನ್ನು ಮೆಚ್ಚುತ್ತಾ ಈ ಹೊನಲಲ್ಲಿ ಈಜುತ್ತಾ ಮುಂದೆ ಬಂದಾಗ, ನೀರಿನ ಬಗ್ಗೆ ಸ್ವಾರಸ್ಯಕರವಾದ ಸ್ತುತಿಪರವಾದ ಮಾತುಗಳ ಗಿಡ ಮರ ಬಳ್ಳಿ ಹೂಗಳುಳ್ಳ ನಡುಗಡ್ಡೆಯ ರೂಪದ ಈ 'ಮಂತ್ರಪುಷ್ಪ'ವನ್ನು ಸ್ಮರಿಸುಸುತ್ತೇವೆ.</p>
				<p>ನೀರಿಗೆ ಸಂಬಂಸಿದಂತೆ ಹೊಗಳಿಕೆಯ ಹಲವಾರು ವಿಚಾರಪರ ಒಕ್ಕಣಿಕೆಗಳು ವೇದಗಳಲ್ಲಿ, ಉಪನಿಷತ್ತುಗಳಲ್ಲಿ, ನಂತರ ಬಂದ ಸ್ಮೃತಿಗಳಲ್ಲಿ , ಧರ್ಮಶಾಸ್ತ್ರ ಗ್ರಂಥಗಳಲ್ಲಿ ಇವೆ. (ನೋಡಿ:<em>ಯೋ ಅಪ್ಸು ಚಂದ್ರಮಾ ಇವ|</em>- ಋಗ್ವೇದ ೮.೮೨.೮;<em>ಯೋ ಅಪ್ಸೌ ಅಗ್ನಿರ್ ಅತಿ ತಂ ಸೃಜಾಮಿ|</em>- ಅಥರ್ವವೇದ ೧೬.೧. ೭;<em>ಆಪೋ<br />ಜ್ಯೋತೀ ರಸೋ ಅಮೃತಂ ಬ್ರಹ್ಮಾ|</em>- ಮಹಾನಾರಾಯಣ ಉಪನಿಷತ್ ೧೩.೧;<em>ಇಮಾ ಆಪಃ ಸರ್ವೇೀಷಾಂ ಭುತಾನಾಂ ಮಧ್ವಾಸಾಂ ಅಪಾಂ ಸರ್ವಾಣಿ ಭೂತಾನಿ ಮಧು|</em>- ಛಾಂದೋಗ್ಯ ಉಪನಿಷತ್ ೨.೫.೨.;<em>ಅಗ್ನೇರ್ ಆಪೋ ಅದ್ಭ್ಯಃ ಪೃಥಿವೀ|</em>- ತೈತ್ತಿರೀಯ ಉಪನಿಷತ್ ೨.೧.೧;<em>ಆಪೋ ರಸಗುಣಾಃ ಸ್ಮೃತಾಃ|</em>- ಮನುಸ್ಮೃತಿ ೧.೭೮;<em>ಆಪೋ ನಾರಾ ಇತಿ ಪ್ರೋಕ್ತಾಃ</em>- ಮನುಸ್ಮೃತಿ ೧.೧೦ ಇತ್ಯಾದಿ)</p>
				<p>ಅವೆಲ್ಲದರ ಸಾರವಾಗಿ, ಸೂಚ್ಯ ಸಂಕೇತವಾಗಿ, ನೀರೇ ಎಲ್ಲಕ್ಕೂ ಆಧಾರವೆಂಬ ಅದರ ಹೆಗ್ಗಳಿಕೆಯನ್ನು ಹಿಗ್ಗಿಸಿ ಹೇಳುವ ಹಾಡಾಗಿ ಒಂದು ಮಂತ್ರಭಾಗ ಒಡಮೂಡಿದೆ.</p>
				<p>ಚಂದ್ರನೆಂಬ ಜಲಪುಷ್ಪವ ನೀವು ಕಂಡಿರಾ: ರಸಾತ್ಮಕನಾದುದರಿಂದ ಆ ರಸದ ಸಂಕೇತವಾಗಿ ತಿಂಗಳ ಚಂದ್ರನು ನೀರಿನ ಹೂವು. ಬಳ್ಳಿಯಲ್ಲಿ ಬಿಟ್ಟ ಹೂವು ನೋಡುಗನಿಗೆ ಎಷ್ಟೊಂದು ಸಂತೋಷ ತರುವುದಿಲ್ಲವೇ? ಹಾಗೆಯೇ, ಪ್ರಪಂಚದ ಎಲ್ಲ ಜೀವಿಗಳಿಗೆ ನೀರು ಏನೇನು ಸೌಖ್ಯ ತರಬಲ್ಲದೋ ಆ ಎಲ್ಲ ಪರಿಣತಿಯನ್ನು, ವೈಶಿಷ್ಟ್ಯವನ್ನುಳ್ಳ ಈ ತಂಗದಿರ ಚಂದ್ರ, ಜಗತ್ತಿಗೇ ಆಹ್ಲಾದವನ್ನು ಉಂಟುಮಾಡುವ ಹುಣ್ಣಿಮೆಯ ಸೋಮ, ಚಂದ್ರ- ನಿಜಕ್ಕೂ ನೀರಿನ ಹೂವು! ಈ ಗುಟ್ಟನ್ನು ಬಲ್ಲವನ ಜೀವನ ಹಸನಾಗಿರುತ್ತದೆ; ಬಾಳು ಹೂವಿನ ಹಾಸಿಗೆ ಆಗಿರುತ್ತದೆ; ಅಂಥವರ ಮನೆ ತುಂಬ ಮಕ್ಕಳು, ಸಾಕುಪ್ರಾಣಿಗಳು, ಸಂಪತ್ತು, ಎಲ್ಲಕ್ಕೂ ಮೇಲಾಗಿ ಶಾಂತಿ, ನೆಮ್ಮದಿ ತುಂಬಿರುತ್ತದೆ!</p>
				<p>ಇಲ್ಲಿ ನೀರು ಮತ್ತು ಬೇರೆ ಬೇರೆ ವಸ್ತು- ವಿಶೇಷಗಳನ್ನು ಪರಸ್ಪರ ಆಧಾರ- ಆಧಾರ್ಯ ಭಾವದಿಂದ ನೋಡಿ, ಇವುಗಳ ಸಮಷ್ಟಿ ಪ್ರಭಾವವೇ ಈ ಜಗತ್ತು ವ್ಯವಸ್ಥಿತವಾಗಿ ನಿಂತಿರುವುದಕ್ಕೆ ಕಾರಣ- ಎಂಬುದನ್ನು ಪ್ರತಿಪಾದನೆ ಮಾಡಲಾಗಿದೆ. ಆಯತನ ಎಂದಾಗ ಆಶ್ರಯ, ಇಂಬು, ಸ್ಥಾನ, ಕಾರಣ- ಎಂದು ಬಗೆಯಬೇಕು. ಅವಶ್ಯಕತೆ ಬಿದ್ದೆಡೆಗಳಲ್ಲಿ ಊಹೆಗೂ, ಕಲ್ಪನೆಗೂ ಕಡಿವಾಣ ಹಾಕಬೇಡಿ. ವೇದ, ಉಪನಿಷತ್ತು ಮುಂತಾದ ಶ್ರುತಿಗಳು, ಸ್ಮೃತಿಗಳು ಅಲ್ಲಲ್ಲಿ ಈ ಬಗ್ಗೆ ಹೇಳಿರುವುದರ ಹಿನ್ನೆಲೆಯಲ್ಲಿ ಈ ಮಂತ್ರಭಾಗವನ್ನು ಅರ್ಥೈಸಿ, ಫಲವನ್ನು ಪಡೆಯೋಣ.</p>
				<p>ಎಲ್ಲದರೊಳು ನೀರು, ನೀರಿನೊಳಗೆಲ್ಲ: ನೀರಿನಲ್ಲಿ ಬೆಂಕಿ ಅಡಗಿದೆ. ಸೂಕ್ಷ್ಮ ರೂಪದಲ್ಲಿ ಇದೆ. ಈ ಸುಪ್ತ ಅಗ್ನಿ, ಗುಪ್ತ ಉಷ್ಣತೆ ಹಲವು ರೀತಿಗಳಲ್ಲಿ ಇರಬಹುದು. ಘನ ಅವಸ್ಥೆಯಲ್ಲಿದ್ದಾಗ ಎಷ್ಟು ತೀವ್ರವಾಗಿ ಮೈ ಕೊರೆಯಬಲ್ಲುದೂ ಅಷ್ಟೇ ತೀವ್ರವಾಗಿ ಸುಡಬಲ್ಲ ಅನಿಲ ರೂಪದ ಆವಿಯಾಗಿ, ನೀರು ವಹ್ನಿಗೆ, ಬೆಂಕಿಗೆ ಆಶ್ರಯ ಕೊಡುತ್ತದೆ.</p>
				<p>ಸಮುದ್ರದಲ್ಲಿ ಹುದುಗಿದ ಉಷ್ಣತೆಗೆ ಬಡಬಾನಲ ಎನ್ನುತ್ತಾರೆ. (ಇದಕ್ಕೆ ಔರ್ವ, ವಡವ ಮತ್ತು ವಡವಾನಲ ಎಂಬ ಹೆಸರುಗಳೂ ಉಂಟು-<em>ಅಮರ ಕೋಶ</em>, ಸ್ವರ್ಗವರ್ಗ ೬೬) ಬೇರ್ಪಡಿಸಿದರೆ ತಗುಲಿದೊಡನೆ ಸುಡುವ ಶಕ್ತಿಯುಳ್ಳ ಬಗೆ ಬಗೆಯ ಲವಣಗಳಿಗೆ, ಕ್ಷಾರಗಳಿಗೆ, ಬೆಂಕಿಯಂಥ ವಸ್ತುಗಳಿಗೂ ಇರಲು ನೀರು ಆಶ್ರಯ ಕೊಡುತ್ತದೆ.</p>
				<p>ರಾಸಾಯನಿಕ ಕ್ರಿಯೆಗೆ ಒಳಪಡಿಸಿದಾಗ ಬೆಂಕಿಯಂಥ ಈ ಕ್ಷಾರ - ದ್ರಾವಣಗಳ ಗರ್ಭದೊಳಗಣ ಧಾತುಗಳು ವಿಭಜನಗೊಂಡು ಬೇರೊಂದು ಬಗೆಯ ಸಂಯೋಜನೆ ಯಾಗಿ ನೀರು ಹೊರಹೊಮ್ಮುವುದು, ಶಾಖ ಉತ್ಪನ್ನವಾಗುವುದು ಸಂಭವನೀಯವೆಂದು ವಿಜಾನ ಹೇಳುತ್ತದೆ.</p>
				<p>ಬೆಂಕಿಯೊಳಗೂ ಉಂಟು ನೀರಿನ ಸೆಲೆಯು: ಆಸೋಟಿತವಾದಾಗ ಸರ್ವನಾಶಕ ಅಗ್ನಿ ತಾಂಡವ ಆಡಿತಲ್ಲ, ಆ ಅನಿಲಾಸ್ತ್ರದ ಮೂಲ ಧಾತು - ಜನಜನಕ ಅಥವಾ ಹೈಡ್ರೋಜನ್! ಹೀಗೆ ಬೆಂಕಿಯಲ್ಲಿ ನೀರಿಗೆ ಆಶ್ರಯ ಇರುವುದನ್ನು ವಿಚಾರ ಮಾಡಬಹುದು.</p>
				<p>ಗಾಳಿಯೇ ಅಗ್ನಿಯ ಮೂಲಕ ನೀರಿಗೆ ಕಾರಣ ಎಂದು, ಅನಿಲ ಸಲಿಲ ಅನಲಗಳ ಸಾಹಚರ್ಯವನ್ನು ಶ್ರುತಿ ಹೇಳುತ್ತದೆ. (<em>ವಾಯೋರ್ ಅಗ್ನಿಃ, ಅಗ್ನೇರ್ ಆಪಃ|</em>- ತೈತ್ತಿರೀಯ ಬ್ರಾಹ್ಮಣ.) ವಾಯು (ಮತ್ತು ಅದರ ವಿಶಿಷ್ಟ ಅಂಗವಾದ ಆಮ್ಲಜನಕ, ಆಕ್ಸಿಜನ್) ಜೀವಿಸಲು ಪ್ರಾಣಿಗೆ, ಸಸ್ಯಕ್ಕೆ ಎಷ್ಟು ಮುಖ್ಯ ಎಂಬುದನ್ನು ಹೆಚ್ಚು ಹೇಳಬೇಕಿಲ್ಲ.</p>
				<p>ಜಲಚರ ಪ್ರಾಣಿಗಳೂ, ನೀರೊಳಗಣ ಸಸ್ಯಗಳೂ ನೀರಿನಲ್ಲಿ ಕರಗಿದ ಗಾಳಿಯನ್ನು ಮತ್ತೆ ಬೇರ್ಪಡಿಸಿಕೊಂಡು, ತಮಗೆ ಬೇಕಾದ ಈ ಪ್ರಾಣಾಧಾರಕ ಅನಿಲವನ್ನು ಹೇಗೆ ಪಡೆಯುತ್ತವೆ- ಎಂಬುದನ್ನ ವಿಜ್ಞಾನ ನಮಗೆ ಮನವರಿಕೆ ಮಾಡಿ ಕೊಡುತ್ತದೆ. ಹೀಗಾಗಿ, ಗಾಳಿಗೆ ನೀರು ಒಂದು ಆಶ್ರಯ ಸ್ಥಾನ. ಗಾಳಿಯಲ್ಲಿ ತೇವ ಕರಗಿ, ತಂಗಾಳಿ ಬೀಸಿ ಬಂದುದನ್ನ ಯಾರು ತಾನೆ ಅನುಭವಿಸಿ, ಸುಖಪಟ್ಟಿಲ್ಲ? ಪ್ರಾಣಾಧಾರಕ ಮೂಲಭೂತ ವಸ್ತುಗಳ ಶ್ರೇಣಿಯಲ್ಲಿ ಮೊದಲು ಗಾಳಿ, ನಂತರ ನೀರು ತಾನೆ? ಇವೆರಡರ ಪರಸ್ಪರ ಆಧಾರ ತಿಳಿದಿರಬೇಕಾದ ಅವಶ್ಯ ವಿಚಾರ ಎಂಬುದು ಮಾತಿನ ಸಾರ. ಸೂರ್ಯನಿಗೂ ನೀರಿಗೂ ಇರುವ ನಂಟು ಸರ್ವ ವಿದಿತ. ಹಿಮವನ್ನು ನೀರಾಗಿಸಿ, ನೀರನ್ನು ಆವಿಯಾಗಿಸಿ ಇತ್ತಣಿಂದ ಅತ್ತ, ಎತ್ತೆತ್ತಲೋ ಎತ್ತಿ ಕೊಂಡೊಯ್ಯುವ, ಧರಿಸುವ, ಕೆಲಸವನ್ನು ತನ್ನ ಪ್ರಖರ ಕಿರಣಗಳಿಂದ ತಪನ, ಸೂರ್ಯ ಮಾಡುತ್ತಾನೆ. ಮಳೆ ಉಂಟಾಗುವುದು ಸೂರ್ಯನಿಂದಲೇ ತಾನೆ? (ನೋಡಿ:<em>ಆದಿತ್ಯಾತ್ ಜಾಯತೇ ವೃಷ್ಟಿಃ</em>) ಹಾಗಾಗಿ ಇಳೆಗೆ ಬೀಳುವ ಮಳೆಯ ನೀರಿಗೆ ಅವನೇ ಕಾರಣ.</p>
				<p>ಮೋಡದ ಒಡಲಿನಲಿ ಮೇಘಪುಷ್ಪ ಮೂಡಿದೆ: ಮೋಡ ನೀರಿನ ಇನ್ನೊಂದು ರೂಪ, ವಿಶೇಷ ಆಯಾಮ. ನೀರಿಗೆ<em>'ಮೇಘಪುಷ್ಪ'</em>ಎಂದಮೇಲೆ, ಬಾನಾಡಿಯಾದ<br />ಈ ಮುಗಿಲ ಬಗ್ಗೆ ಇನ್ನು ಹೆಚ್ಚು ವಿವರಣೆ ಬೇಕಿಲ್ಲ. ಇನ್ನು ಮನಸ್ಸಿನ ಅಷ್ಠಾತೃ ಪ್ರಭಾವ- ಬಿಂದು, ಚಂದ್ರಮ. ನೀರಿನ ಶೈತ್ಯ ನಿಶಾಕರನ ಬಳುವಳಿಯೆಂಬುದು ಒಂದು ನಂಬಿಕೆ. ತೇವ, ತಂಪು, ತಂಪಾದ ಕಿರಣಗಳನ್ನು ಸೂಸುವವನೆಂದು ರಜನೀಕಾಂತ ಚಂದ್ರನಿಗೂ ನೀರಿಗೂ ಸಂಬಂಧ.</p>
				<p>ದೂರ ದೂರದ ಮಿನುಗು ತಾರೆಗಳು? ನಕ್ಷತ್ರವೆಂದರೇನು? ಭೂಮಿಯನ್ನು ಕೇಂದ್ರವಾಗಿರಿಸಿಕೊಂಡು ವಿಶ್ವದ ಒಂದು ಕೃತಕ ಖಗೋಳವನ್ನು ಕಲ್ಪಿಸಿಕೊಳ್ಳಿ. ಈ ಖಗೋಳದಮೇಲೆ ಚಂದ್ರನ ಪಥವನ್ನು ಒಂದು ದೀರ್ಘ ವೃತ್ತವಾಗಿ ಊಹಿಸಿಕೊಳ್ಳಿ. ಈ ವೃತ್ತದ ಪರಿಯನ್ನು ಇಪ್ಪತ್ತೇಳು ಸಮಭಾಗಗಳನ್ನಾಗಿ ವಿಂಗಡಿಸಿ. ಒಂದೊಂದು ಭಾಗವನ್ನೂ 'ನಕ್ಷತ್ರ' ಎಂದು ಕರೆದರು. ಆಯಾಯ ಭಾಗದ ಸುತ್ತ ಮುತ್ತ ಇರುವ ಎಲ್ಲ ಚುಕ್ಕೆಗಳನ್ನು, ತಾರೆಗಳನ್ನು ಒಟ್ಟುಗೂಡಿಸಿ, ಆ ಗುಂಪಿಗೆ ಒಂದೊಂದು ಹೆಸರಿಟ್ಟು, ಕೃತ್ತಿಕೆಯಿಂದ ಮೊದಲುಗೊಂಡು, ರೇವತಿ, ಅಶ್ವಿನಿ, ಭರಣಿಯವರೆಗೆ ಇಪ್ಪತ್ತೇಳು ನಕ್ಷತ್ರಗಳನ್ನು ಭಾರತೀಯ ಖಗೋಳಶಾಸ್ತ್ರಜ್ಞರು ಗುರುತಿಸಿದರು.</p>
				<p>ಈ ಬಗೆಯ ಪರಿಗಣನೆಯಲ್ಲಿ, ಸೂರ್ಯ ತನ್ನ ಸಾಪೇಕ್ಷ ಸಂಚಾರದ ಕ್ರಾಂತಿಪಥದಲ್ಲಿ ಕೆಲವು ನಕ್ಷತ್ರಪುಂಜಗಳಲ್ಲಿ ಸಂಚರಿಸಿದಾಗ (ಉದಾಹರಣೆಗೆ, ಪುಷ್ಯಾ, ಆಶ್ಲೇಷಾ ಮುಂತಾದ ಮಹಾನಕ್ಷತ್ರಗಳಲ್ಲಿ) ಮಳೆ ಸುರಿಯುವುದನ್ನು ಭಾರತೀಯ ಖಗೋಳಶಾಸ್ತ್ರಜ್ಞರು ಅಂದೇ ಕಂಡಿದ್ದರು. ಈಗಲೂ ಕನ್ನಡನಾಡಿನಲ್ಲಿ ಹಲವೆಡೆ ಸೂರ್ಯನು ಇರುವ'ನಕ್ಷತ್ರಕ್ಕೆ<em>'ಮಳೆನಕ್ಷತ್ರ'</em>ಎಂದು ಪಂಚಾಂಗಗಳಲ್ಲಿ ಬರೆದಿರುವುದನ್ನು ಕಾಣಬಹುದು. ರವಿಯು ಆದ್ರ್ರಾ ನಕ್ಷತ್ರವನ್ನು ಪ್ರವೇಶಿಸುವ ಸೌರ-ಚಾಂದ್ರಮಾನ ತಿಥಿಯನ್ನು ವಾರವನ್ನೂ ಅವಲಂಬಿಸಿ, ಆ ಚಾಂದ್ರಮಾನ ಸಂವತ್ಸರದಲ್ಲಿ ಅನಾವೃಷ್ಟಿ, ಅಲ್ಪವೃಷ್ಟಿ ಅಥವಾ ಅತಿವೃಷ್ಟಿ, ಸುಭಿಕ್ಷಾ ಯಾ ದುರ್ಭಿಕ್ಷ ಸಂಭವವೆಂದು ಜ್ಯೋತಿಷ್ಕರು ಮುನ್ನುಡಿಯುತ್ತಾರೆ.</p>
				<p>ವರಾಹಮಿಹಿರ (ಸುಮಾರು ಕ್ರಿ.ಶ.೫೦೫) ಏನನ್ನುತ್ತಾನೆ ಗೊತ್ತಾ?: ತನ್ನ<em>ಬೃಹತ್ ಸಂಹಿತೆ</em>ಯಲ್ಲಿ (೨೮.೨೦) ಸೂರ್ಯ ಆದ್ರ್ರಾಕ್ಕೆ ಬಂದಾಗ ಮಳೆ ಸುರಿಯುವುದು ತಪ್ಪದು (ವೃಷ್ಟಿರ್ ಗತೇ ಅರ್ಕೇ ನಿಯಮೇನ ಚ ಆದ್ರ್ರಾಮ್) ಎನ್ನುತ್ತಾನೆ. ನಕ್ಷತ್ರಕ್ಕೂ ನೀರಿಗೂ ಹೀಗೆ ಕಾರಣ ಕಲ್ಪಿಸಿಕೊಳ್ಳಲು ಅವಕಾಶವಾಯಿತು. ಸುರಿಮಳೆಯ<em>'ವರ್ಷಾ'</em>ಪದವೇ<em>'ಸಂವತ್ಸರ'</em>ಕ್ಕೂ ಸಂದಿತು. ಮಳೆಗಾಲದಿಂದ ಮಳೆಗಾಲಕ್ಕೆ ವರ್ಷಗಣನೆ; ನೀರು ಹೆಪ್ಪುಗಟ್ಟುವ ಚಳಿಗಾಲ; ಮಂಜು ಕರಗಿ ನೀರಾಗುವ ಕಾಲ, ತೇವಾಂಶ ಲವಲೇಶವಿಲ್ಲದ ಸುಡುಬಿಸಿನ ಬೇಸಗೆ- ಹೀಗೆ ಕಾಲಗಣನೆಗೂ ಈ ನೀರಿಗೂ ನಂಟು ಇದ್ದುದು ಉಂಟು.</p>
				<p>ಈ ಎಲ್ಲ ವಿಚಾರಗಳನ್ನೂ, ನೀರ ಮಹತ್ವವನ್ನೂ ತಿಳಿದಿರಬೇಕಾದದ್ದು ಆವಶ್ಯಕ<br />೧೪೮<br /><em>ಗೀತಗುಚ್ಛ<br />ಗೀತಗುಚ್ಛ</em><br />೧೪೯<br />ಎಂದೂ, ಕ್ರಿಯೆ ಮತ್ತು ಪ್ರತಿಕ್ರಿಯೆಗಳಿಗೆ ಹೇಗೆ ಎಡೆಬಿಡದ ಸಂಬಂಧ ಇರುತ್ತದೆಯೋ ಹಾಗೆಯೇ, ಪ್ರತ್ಯಕ್ಷವಾಗಿ ಯಾ ಪರೋಕ್ಷವಾಗಿ ಆಧಾರ- ಆಧಾರ್ಯ ಸಂಬಂಧ ಈ ನೀರಿಗೆ ನಂಟಾದ ವಸ್ತುಗಳ ಜೊತೆಗೆ ಇರುವುದನ್ನು ಗುರುತಿಸಬೇಕು- ಎನ್ನುತ್ತಾರೆ, ಈ ಮಂತ್ರದ ದ್ರಷ್ಟಾರ ಋಷಿ. ನೀರಮೇಲಣ ದೋಣಿಯಂತೆ ಲೋಕ ಇಲ್ಲಿ ತಳವೂರಿ ನಿಂತಿದೆ- ಎಂದು ಕವಿ ಭರತವಾಕ್ಯ ಹಾಡಿ, ಈ ಮಂತ್ರಭಾಗವನ್ನು ಮುಗಿಸುತ್ತಾರೆ. ಯೋಚಿಸಿದಷ್ಟು ಸಾಗರವಾಗುತ್ತದೆ ನೀರಿನ ಪ್ರಭಾವಲಯ!</p>
				<p class="vertical-delimiter"/>
			</section>
			<section class="level3 numbered" id="id-037.1.12">
				<h3 class="level3-title" epub:type="title"><span class="num">೧೨</span><em>:: ಆಪೋ ಹಿ ಷ್ಠಾ (ನೀರು, ಒಲವ ಸೂಸುವ ತಾಯಿ!)</em> (ಪುಟ ೩೬):</h3>
				<p>ಋಗ್ವೇದದ ಆಂಬರೀಷ ಸಿಂಧುದ್ವೀಪನೆಂಬ ಋಷಿ ನೀರನ್ನು ತುಂಬಾ ಆತ್ಮೀಯತೆಯಿಂದ, ಭಾವುಕ ಕವಿಹೃದಯದಿಂದ ಕರೆದುದು ಆ ಕಾಲದ ಎಲ್ಲರನ್ನೂ ಆಕರ್ಷಿಸಿರಬೇಕು. ಅದಕ್ಕೇನೇ ಈ ಮೂರೂ ಋಕ್ ಗಳು (ಋಗ್ವೇದ ೧೦:೯:೧-೩) ವೇದ ವಾಙ್ಮಯದಲ್ಲಿ ಹಲವೆಡೆ ಸುಳಿದಾಡುವ ಅರ್ಥಶಕ್ತಿಸಂಪನ್ನ ಅಲೆಗಳು. ಹಲವೆಡೆ ಎಂದೆನೇ? ಎಲ್ಲೆಲ್ಲಿ ಬಂದಿದೆ ಎಂಬುದರ ಎಂಬುದರ ಒಂದು ಸಣ್ಣ ಪಟ್ಟಿ ನೋಡಿ: ಋಗ್ವೇದ ೧೦:೯:೧; ಸಾಮವೇದ ೧೮:೩೭; ಅಥರ್ವವೇದ ೧:೫:೧; ವಾಜಸನೇಯಿ ಸಂಹಿತೆ ೧೧:೫೦, ೩೬,೧೪; ತೈತ್ತಿರೀಯ ಸಂಹಿತೆ ೪:೧:೫:೧, ೫:೬:೧:೪, ೭:೪:೧೯:೪; ತೈತ್ತಿರೀಯ ಆರಣ್ಯಕ ೪:೪೨:೪, ೧೦:೧:೧೧; ನಿರುಕ್ತ ೯:೨೭. ಕೊನೆಯ ಶ್ಲೋಕ (<em>ಅಪ್ಸು ಮೇ ಸೋಮೋ</em>....) ಋಗ್ವೇದ ೧೦:೯:೬, ೧:೨೩:೨೦; ಅಥರ್ವವೇದ ೧:೬:೨; ತೈತ್ತಿರೀಯ ಬ್ರಾಹ್ಮಣ ೨:೫:೮:೬ ರಲ್ಲಿ ಬರುತ್ತದೆ.</p>
				<p>ಸಂಸ್ಕೃತದಲ್ಲಿ ಆಪಃ ಸ್ತ್ರೀಲಿಂಗ ಬಹುವಚನದಲ್ಲಿ ಇದ್ದರೂ. 'ನೀರುಗಳೇ' ಎಂಬ ಅದರ ಯಥಾವತ್ ಅನುವಾದ ಕನ್ನಡ ಜಾಯಮಾನಕ್ಕೆ ಹೊಂದಿಕೊಳ್ಳುವುದಿಲ್ಲ; ಆದ್ದರಿಂದ ಸ್ವಾತಂತ್ರ್ಯವಹಿಸಿ, 'ನೀರೆ'- ಎಂದು ಬದಲಾಯಿಸಿಕೊಂಡಿದ್ದೇನೆ. ಮೂಲ ಲೇಖಕರಾದ ಋಷಿಗಳು ಕೋಪಗೊಂಡು, ಶಾಪಕೊಡುವುದಿಲ್ಲವೆಂಬ ನಂಬಿಕೆ ನನಗಿದೆ! ಸಮುದ್ರಜ್ಯೇಷ್ಠಳಾದ ಆ ನೀರಿನಲ್ಲಿ ಇರುವ ದೈವೀ ಶಕ್ತಿಗಳು ನನ್ನನ್ನು ಕಾಪಾಡಲಿ (<em>ತಾ ಆಪೋ ದೇವೀತ್ ಇಅಹ ಮಾಂ ಅವನ್ತು||</em>- ಋಗ್ವೇದ ೭:೪೯) ಎಂಬ ಮೈತ್ರಾವರುಣ ವಸಿಷ್ಠ ಋಷಿಯ ಕಳಕಳಿಯ ಬಿನ್ನಹವೂ ಗಮನೀಯ. ಜೀವ ಉಳಿಸಬಲ್ಲ ಶಕ್ತಿಯಿದೆಯೆಂದೇ ನೀರು ನಿಜಕ್ಕೂ ಅಮೃತ- ಎಂದು ಋಷಿಯ ಅಭಿಪ್ರಾಯ.</p>
				<p class="vertical-delimiter"/>
			</section>
			<section class="level3 numbered" id="id-037.1.13">
				<h3 class="level3-title" epub:type="title"><span class="num"><em>೧೩</em></span> <em>::  ಆಪೋ ದತ್ತ ಭೇಷಜಂ</em></h3>
				<p class="text-center"><strong><em>(ನೀರು ಅಮೃತದಂತಹ ಮದ್ದು)</em>(ಪುಟ ೩೮):</strong></p>
				<p>ಅಥರ್ವವೇದ (೧೧:೬:೨೩) ದಲ್ಲಿ ಬರುವ ಈ ಹಾರೈಕೆಯಲ್ಲಿ ವೈಜ್ಞಾನಿಕ ಸತ್ಯ ಅಡಗಿದೆ. ಮಳೆ ನೀರುವ ಭೂಮಿಗೆ ತಲುಪುವ ಮುನ್ನ ಅಂತರಿಕ್ಷದ ಸಾರಜನಕವೇ ಮೊದಲಾದ ಅನಿಲಗಳನ್ನು ಕೂಡಿಕೊಂಡು ಭೂಮಿಯ ಮೇಲೆ ಬಿದ್ದು ಸಸ್ಯ ಸಂಪತ್ತಿಗೆ ಸಹಾಯಕವಾಗುವ ವಿಚಾರವನ್ನು ಇಲ್ಲಿ ಗಮನಿಸಬಹುದು.</p>
				<p class="vertical-delimiter"/>
			</section>
			<section class="level3 numbered" id="id-037.1.14">
				<h3 class="level3-title" epub:type="title"><span class="num"><em>೧೪</em></span><em>::  ತಾ ವೋ ನಾಮಾನಿ ಸಿನ್ಧವಃ</em></h3>
				<p class="text-center"><strong><em>(ನೀರೇ ನಿನಗೆ ಎಷ್ಟೊಂದು ಹೆಸರು!)</em>(ಪುಟ ೪೦):</strong></p>
				<p>ಜಗತ್ತಿನ ಎಲ್ಲಾ ಜನಾಂಗಗಳಲ್ಲೂ ಮಾನವನು ಚಿಂತಿಸತೊಡಗಿದ ದಿನದಿಂದ ವಿಶ್ವದ ಮೂಲಭೂತ ವಸ್ತುಗಳ ಬಗ್ಗೆ ಒಂದು ನಿರ್ದಿಷ್ಟ ನಿಲುವನ್ನು ತಳೆಯುತ್ತಾ ಬಂದ. ಪಾಶ್ಚಾತ್ಯ ದಾರ್ಶನಿಕರು ನಾಲ್ಕು ಮೂಲ ವಸ್ತುಗಳನ್ನ ಗುರುತಿಸಿದರೆ, ಪೌರ್ವಾತ್ಯರು ಅದು ಐದೆಂದು ಪರಿಗಣಿಸಿದರು: ಪೃಥ್ವೀ, ಅಪ್, ತೇಜ, ವಾಯು ಮತ್ತು ಆಕಾಶ.</p>
				<p>ಇದರಲ್ಲಿ ಸಕಲ ಜೀವಿಗಳಿಗೂ ಮುಖ್ಯ ಆಧಾರವಾದ ನೀರಿಗೆ ಪ್ರಾಮುಖ್ಯತೆ ತನ್ನಷ್ಟಕ್ಕೆ ತಾನೇ ಒದಗಿಬಂತು. ಈ ನೀರಿಗೆ ಪ್ರೀತಿಯಿಂದ ಮಾನವ ಕರೆದ ಹೆಸರುಗಳು ನೂರಾರು. ಅದರ ಬಗ್ಗೆ ವೇದ ವಾಙ್ಮಯದಲ್ಲಿ ಬರುವ ಸಂಸ್ಕೃತದ ಒಂದು ಸ್ತುತಿ ಪದ್ಯ ಇಲ್ಲಿದೆ.</p>
			</section>
			<section class="level3 numbered" id="id-037.1.15">
				<h3 class="level3-title" epub:type="title"><span class="num">೧೫</span><em>:: ಧರ್ಮ ಸಂದೇಶಂ ('ಧರ್ಮ ಸಂದೇಶ.')</em>(ಪುಟ ೪೪):</h3>
				<p>ಮೂಲ ಸಂಸ್ಕೃತದ ಕವನ ಕಾಶಿಯಲ್ಲಿ ವಿಶ್ವವಿದ್ಯಾನಿಲಯವನ್ನು ಸ್ಥಾಪಿಸಿದ ದಿವಂಗತ ಪಂಡಿತ ಮದನಮೋಹನ ಮಾಲವೀಯರ<em>'ಧರ್ಮ ಸಂದೇಶ.'</em></p>
				<p>ನಾಲ್ಕನೆಯ ಪದ್ಯದಲ್ಲಿ 'ಆತತಾಯಿ'ಗಳು ವಧಾರ್ಹರು- ಎಂಬುದನ್ನು<em>ಎಲ್ಲರಿಗೆ ತೊಂದರೆಯ ಕೊಡುವ ಮಂದಿಯ ಕಂಡು ಕೈಚೆಲ್ಲಿ ಕುಳಿತಿರಬೇಡಿ, ನಿಲ್ಲಿಸಿರಿ, ಮುಗಿಸಿ</em>- ಎಂದು ಕನ್ನಡಿಸಿದ್ದೇನೆ. ಕಾನೂನನ್ನು ಕೈಗೆತ್ತಿಕೊಂಡು ದುಂಡಾವರ್ತಿ ಮಾಡಬೇಕೆಂಬುದು ಕವಿಯ ಆಶಯವಲ್ಲ. ಆದರೆ, ಕಣ್ಣೆದುರೇ ದ್ರೌಪದಿಯಂಥವರ ವಸ್ತ್ರಾಪಹರಣವಾಗುತ್ತಿದ್ದಾಗ ರಾಜಸಭೆಯಲ್ಲಿ ಕೈಕಟ್ಟಿ ಕುಳಿತಿದ್ದ<em>'ಯಥಾರ್ಥ ಭಾಷಣ ಭೀತ ಚೇತನ'</em>ರಂತೆ ಸುಮ್ಮನಿರುವುದು ಅಪರಾಧಕ್ಕೆ ಇಂಬುಗೊಟ್ಟಂತೆ; ಆದ್ದರಿಂದ, ಕೊಲೆ ಸುಲಿಗೆ ದರೋಡೆಕಾರರು ಅಪರಾಧಕ್ಕನುಗುಣವಾಗಿ ನ್ಯಾಯಾಂಗಬದ್ಧವಾಗಿ ಶಿಕ್ಷಾರ್ಹರು- ಎಂಬುದು ಕವಿಯ ಅಭಿಪ್ರಾಯ.</p>
				<p class="vertical-delimiter"/>
			</section>
			<section class="level3 numbered" id="id-037.1.16">
				<h3 class="level3-title" epub:type="title"><span class="num"><em>೧೬</em></span><em>:: ಮೈತ್ರೀಂ ಭಜತ....! (ಬೆಳೆಸಿರಿ ಸ್ನೇಹವ.....!)</em>(ಪುಟ ೪೮):</h3>
				<p>ಖ್ಯಾತ ಕರ್ನಾಟಕ ಸಂಗೀತ ವಿದುಷಿ ಎಂ.ಎಸ್. ಸುಬ್ಬಲಕ್ಷ್ಮಿಯವರು ಅಮೆರಿಕಾದ ನ್ಯೂಯಾರ್ಕ್‍ನ ಯುನೈಟೆಡ್ ನೇಷನ್ಸ್ ಸಭಾಂಗಣದಲ್ಲಿ ಕಿಕ್ಕಿರಿದ ಜನರೆದುರು ಸಂಗೀತ ಕಛೇರಿ ನಡೆಸಿದಾಗ, ಕೊನೆಯಲ್ಲಿ ಹಾಡಿ ಜನಮನ ರಂಜಿಸಿದ ಅರ್ಥಪೂರ್ಣ ಶಾಂತಿ ಸಂದೇಶಗೀತೆ ಇದು. ಈ ಸಮಾರಂಭಕ್ಕಾಗಿಯೇ ಈ ಗೀತೆಯನ್ನು ರಚಿಸಿ ಕೊಟ್ಟವರು ಕಂಚಿ ಕಾಮಕೋಟಿ ಪೀಠದ ಶ್ರೀ ಪರಮಾಚಾರ್ಯ ಶ್ರೀಶಂಕರಾ ಚಾರ್ಯರು. ಅದರ ಕನ್ನಡ ಭಾವಾನುವಾದ ಇಲ್ಲಿದೆ.</p>
				<p class="vertical-delimiter"/>
			</section>
			<section class="level3 numbered" id="id-037.1.17">
				<h3 class="level3-title" epub:type="title"><span class="num"><em>೧೭</em></span><em>:: ಪರಾಪೂಜಾ (ಪರಾಪೂಜೆ)</em>(ಪುಟ ೫೦):</h3>
				<p>ದೇವರನ್ನು ವಿಶಿಷ್ಟವಾದ ಆಕಾರ ಮತ್ತು ಹೆಸರುಗಳಿಂದ ನಮ ನಮಗೆ ಸರಿಕಂಡ ರೀತಿ ಕಲ್ಪಿಸಿಕೊಳ್ಳುತ್ತಾ ಕಾಣುತ್ತಾ, ಅರ್ಚನೆ ಮತ್ತು ಪೂಜೆ ಮಾಡುವುದು- ಸಗುಣೋಪಾಸನೆ. ನಾಮ ಮತ್ತು ರೂಪಗಳಿಗೆ ಹೊರತಾದವ(ಳೆ)ನೆಂದು ಬಗೆದು, 'ಅದ'ರ ಮನನ, ಚಿಂತನ, ಆರಾಧನೆಯೇ- ನಿರ್ಗುಣೋಪಾಸನೆ.</p>
				<p>ಇದು<em>'ಪರಾಪೂಜೆ'</em>'ಎಂಬ ಹೆಸರಿನ ಸೊಗಸಾದ ಸಂಸ್ಕೃತದ ಪಂಚಕ. ಕೆಲವು ಆಧಾರಗಳ ಪ್ರಕಾರ ಇದು ಆಚಾರ್ಯ ಶ್ರೀ ಶಂಕರರ ರಚನೆ. ಮೈಸೂರಿನ ಶ್ರೀ ರಾಮಕೃಷ್ಣಾಶ್ರಮದ<em>'ಸ್ತವಕುಸುಮಾಂಜಲಿ'</em>ಪುಟ ೩೫೦-೧ ರಲ್ಲಿ, ಕೋಲ್ಕತ್ತಾದ ಅದ್ವೈತ ಅಶ್ರಮದ ಪ್ರಕಟಣೆ<em>'ಆಲ್ಟಾರ್ ಫ್ಲವರ್ಸ್'</em>, ಪುಟ ೨೨೮-೨೩೧, ರಾಮತೇಜ ಪಾಂಡ್ಯ ಅವರು ಸಂಪಾದಿಸಿರುವ<em>'ಬೃಹತ್ ಸ್ತೋತ್ರ ರತ್ನಾಕರ'</em>, ಪುಟ ೨೬೧ ಗಳಲ್ಲಿ ಆಕರವನ್ನು ಸೂಚಿಸಿಲ್ಲ. ಆದರೆ ಗೋರಖಪುರದ ಗೀತಾ ಪ್ರೆಸ್‍ನವರ<em>'ಸ್ತೋತ್ರ ರತ್ನಾವಳಿ'</em>, ಪುಟ ೨೬೧-೨೬೩ ರಲ್ಲಿ ಈ<em>ಪರಾಪೂಜೆ</em>ಶ್ರೀಮತ್ ಶಂಕರಾಚಾರ್ಯ ಕೃತಂ ಎಂದು ನಮೂದಿಸಿದ್ದಾರೆ.</p>
				<p>ವೇದಾಂತ ಸ್ತೋತ್ರಗಳ ವಿಭಾಗದಲ್ಲಿ<em>ಕೈವಲ್ಯಾಷ್ಟಕ, ಸಾಧನ ಪಂಚಕ, ಧನ್ಯಾಷ್ಟಕ, ಕೌಪೀನಪಂಚಕ, ಚರ್ಪಟಪಂಜರಿಕ, ದ್ವಾದಶಪಂಜರೀಕ ಆತ್ಮಬೋಧ,<br />ನಿರ್ವಾಣ ಶತಕ, ನಿರ್ವಾಣ ಷಟ್ಕ, ಆತ್ಮ ಪಂಚಕ, ಮನೀಷಾ ಪಂಚಕ, ವಿಜ್ಞಾನ ನೌಕಾ, ಹಸ್ತಾಮಲಕ ಸ್ತೋತ್ರ, ವಾಕ್ಯ ವೃತ್ತಿ, ಪ್ರಶ್ನೋತ್ತರ ಮಾಲಿಕಾ</em>ಮೊದಲಾದವು ಆಚಾರ್ಯ ಶ್ರೀ ಶಂಕರದ್ದೆಂದು ಪ್ರಸಿದ್ಧವಾಗಿವೆ. ಇದೇ ಸಾಲಿಗೆ ಸೇರುವ ಆಧ್ಯಾತ್ಮಿಕ ಚಿಂತನೆ ಈ<em>ಪರಾಪೂಜೆ.</em></p>
				<p>''ದೇವರು, ನಿರಾಕಾರ, ನಿರ್ಗುಣ; ಅವನು/ಅವಳು ಸರ್ವಾಂತರ್ಯಾಮಿಯೂ ಆಗಿರುವಾಗ ದೇವರಿಗೆ, ಧ್ಯಾನ, ಆವಾಹನದಿಂದ ಮೊದಲುಗೊಂಡು ನಮಸ್ಕಾರ ಪ್ರಾರ್ಥನೆ ವಿಸರ್ಜನೆಯಲ್ಲಿ ಕೊನೆಗೊಳ್ಳುವ, ಈ ಸಾಂಪ್ರದಾಯಿಕ ರೀತಿಯ ಷೋಡಶ-ಉಪಚಾರ ಪೂಜೆಯನ್ನು ಮಾಡುವುದಾದರೂ ಹೇಗೆ?''- ಎಂದು ಪ್ರಶ್ನಿಸುವ, ಜಿಜ್ಞಾಸುಗಳ ಸಗುಣ-ನಿರ್ಗುಣೋಪಾಸನೆಯ ದ್ವಂದ್ವವನ್ನು ಈ<em>'ಪರಾಪೂಜೆ'</em>'ಪ್ರತಿಬಿಂಬಿಸುತ್ತದೆ.</p>
				<p class="vertical-delimiter"/>
			</section>
			<section class="level3 numbered" id="id-037.1.18">
				<h3 class="level3-title" epub:type="title"><span class="num"><em>೧೮</em></span><em>::  ಕ್ರಿಯಾಸಿದ್ಧಿಃ (ತೊಡಗಿದುಜ್ಜುಗದಿ ಗೆಲುವು)</em>(ಪುಟ ೫೨):</h3>
				<p>ಹದಿನಾರನೇ ಶತಮಾನದ ಬಲ್ಲಾಳಸೇನ ತನ್ನ<em>ಭೋಜಪ್ರಬಂಧ</em>ಕಾವ್ಯದಲ್ಲಿ ಹಲವಾರು ಸುಭಾಷಿತಗಳನ್ನು ಅಲ್ಲಲ್ಲಿ (೧೭೦, ೧೬೯, ೧೭೧) ಕೋದಿದ್ದಾನೆ. ವಿಧಿಗಿಂತ, ಉಪಕರಣಗಳಿಗಿಂತ, ಒದಗಿದ ಸಹಾಯಕ್ಕಿಂತ ಸ್ವಂತ ಸಾಮಥ್ರ್ಯವೇ ಎಲ್ಲ ಸಂದರ್ಭಗಳಲ್ಲೂ ಗೆಲುವಿಗೆ ಮುಖ್ಯಕಾರಣ - ಎಂಬುದು ಆ ಕಾವ್ಯದಿಂದ ಆಯ್ದ ಈ ಸುಭಾಷಿತಗಳ ಅಂತರಾರ್ಥ.</p>
				<p>ಅವನದೇ ಎಂದು<em>'ವಿಪಕ್ಷೋ....'</em>ಎಂಬುದು ವಲ್ಲಭದೇವನ ಸುಭಾಷಿತಾವಳಿ ೨೨೮೦ ಯಲ್ಲೂ,<em>'ಘಟೋ ....'</em>ಎಂಬುದು ಶಾಙ್ರ್ಗಧರಪದ್ಧತಿ ೫೦೫ ಯಲ್ಲೂ ಉಲ್ಲೇಖಿತವಾಗಿದೆ.</p>
				<p class="vertical-delimiter"/>
			</section>
			<section class="level3 numbered" id="id-037.1.19">
				<h3 class="level3-title" epub:type="title"><span class="num"><em>೧೯</em></span><em>::  ರುದ್ರ ದರ್ಶನಮ್ (ಶಿವನು ಐಮೊಗನಾದಾಗ)</em>(ಪುಟ ೫೪):</h3>
				<p>ಮಹಾನಾರಾಯಣ ಉಪನಿಷತ್ತು ಯಜುರ್ವೇದದ ತೈತ್ತಿರೀಯ ಆರಣ್ಯಕದ ಒಂದು ವಿಶಿಷ್ಟ ಭಾಗ. ಅದರ ಒಂದು ಸ್ವಾರಸ್ಯಕರ ಅಧ್ಯಾಯದಲ್ಲಿ (ಮಹಾನಾರಾಯಣ ಉಪನಿಷತ್ತು ಅನುವಾಕ ೧೭-೨೧) ಶಿವನ ಗುಣಾತಿಶಯಗಳ ಬಣ್ಣನೆ ಮತ್ತು ಅವನನ್ನು ಧ್ಯಾನಿಸಲು ಅನುವಾಗುವ ಮಂತ್ರಗಳು ಬರುತ್ತವೆ. ಇವೆಷ್ಟು ಮನೋಹರವಾಗಿವೆಯೆಂದರೆ, ಆಸ್ತಿಕರು ಇವುಗಳ ಅರ್ಥಕ್ಕೆ ಮಾರುಹೋಗಿ, ಮನನ ಮಾಡುತ್ತಾರೆ, ಚಿಂತನೆ ನಡೆಸುತ್ತಾರೆ, ಹೊಸ ಹೊಸ ಅರ್ಥವೈಶಾಲ್ಯಗಳನ್ನು ಅನ್ವೇಷಿಸುತ್ತಾರೆ, ವಿಮರ್ಶಿಸುತ್ತಾರೆ.</p>
				<p>ಪೂಜಾ ವಿಧಿ ವಿಧಾನಗಳಿಗೆ ಒತ್ತುಕೊಡುವ ಷೋಡಶೋಪಚಾರಪ್ರಿಯರಂತೂ ಎಲ್ಲ ದೇವರ ಅಭಿಷೇಕಕ್ಕೂ ಈ ಮಂತ್ರಗಳನ್ನು ಬಳಸುತ್ತಾರೆ. ಐದು ಹೂಗಳ ಈ ಮಂತ್ರಗುಚ್ಚ ಏನು ಹೇಳುತ್ತದೆ, ಈಗ ನೋಡೋಣ:</p>
				<p>ಭಗವಂತನು ಸಹಸ್ರಾಕ್ಷ, ಸರ್ವತೋಮುಖಿ; ವಿಶ್ವಾಕ್ಷ, ವಿಶ್ವತೋಮುಖಿ. ಹಾಗೆ ಅವನು ಎಲ್ಲೆಡೆ ನೋಡುತ್ತಿರುವಾಗ ಪೂರ್ವ, ದಕ್ಷಿಣ, ಪಶ್ಚಿಮ, ಉತ್ತರ ಮತ್ತು ಊಧ್ರ್ವ ಎಂಬೀ ಐದು ದಿಕ್ಕುಗಳಿಗೂ ಮುಖಮಾಡಿಕೊಂಡು ಶಿವ ನೋಡುತ್ತಿದ್ದಾನೆಂದು ಭಕ್ತ ಬಗೆಯುತ್ತಾನೆ.ಪರಮೇಶ್ವರನ ಚಿಂತನೆಗಾಗಿ ಆ ಭಕ್ತನು ಪೂರ್ವಾಭಿಮುಖವಾಗಿ ಕುಳಿತನೆಂದುಕೊಳ್ಳೋಣ; ಆಗ, ಮಹಾದೇವನ ಪಶ್ಚಿಮಾಭಿಮುಖ ಮೂರ್ತಿ ಮೊದಲು ಅವನೆದುರಿಗೆ ಗೋಚರಿಸುತ್ತಿದೆ. ಈಶ್ವರನ ಈ ಪಶ್ಚಿಮಾಭಿಮುಖವೇ<strong><em>ಸದ್ಯೋಜಾತ</em></strong>.<em>ಸದ್ಯೋಜಾತ ಎಂದರೆ ಏನರ್ಥ? ಸದ್ಯಃ ಜಾತಃ,</em>ಈಗ ತಾನೇ ಹೊಚ್ಚ ಹೊಸದಾಗಿ ಹುಟ್ಟಿದವನು, ಎಂದು. ಅಂದರೆ, ಯಾವಾಗಲೂ ಹೊಸದಾಗಿಯೇ ಇರುವವನು, ನಿತ್ಯನವೀನ ಅಂತ. ಮಹಾನಾರಾಯಣ ಉಪನಿಷತ್ತು ಹೇಳುತ್ತದೆ.</p>
				<p>ಪ್ರದಕ್ಷಿಣಪೂರ್ವಕವಾಗಿ ಮುಖಗಳನ್ನು ಗಮನಿಸುತ್ತಾ ಬಂದ ಭಕ್ತನಿಗೆ, ಈಗ ಕಾಣಿಸುವುದು ಉತ್ತರಕ್ಕೆ ಮುಖ ಮಾಡಿಕೊಂಡ ಪರಶಿವನ ರೂಪ. ಅದು ಹೀಗೆ ಮನೋಹರವಾಗಿದೆಯೆಂದು ಭಕ್ತ ಭಾವಿಸುತ್ತಾನೆ:<strong><em>ವಾಮದೇವ</em></strong>ಅಂದರೆ, ಸುಂದರವಾದ, ಹೊಳೆಹೊಳೆಯುವ ದಿವ್ಯ ದೇಹವುಳ್ಳವನು. ಉನ್ಮನನ ಅಂದರೆ ಉತ್ಕೃಷ್ಟವಾದ ಮನಸ್ಸುಳ್ಳವನು. ಕಲ ಎಂದರೆ ಅವ್ಯಕ್ತ ಮಧುರ ಧ್ವನಿ, ಇನಿದನಿ, ಚಿಂತೆ, ವ್ಯಥೆ ಎಂಬ ನಾನಾರ್ಥಗಳುಂಟು. ವಿಕರಣ ಅಂದರೆ ರೂಪವನ್ನು ಕೆಡಿಸುವುದು, ವಿಕಾರವಾಗಿ ಮಾಡುವುದು, ಸಲ್ಲದ ಬಲವನ್ನು ಇಲ್ಲದಂತೆ ಮಾಡುವುದೂ, ಒಲ್ಲದ ಕಲವನ್ನು, ಚಿಂತೆ-ವ್ಯಥೆಗಳನ್ನು ದೂರವಾಗಿಸುವ -ಈ ಶ್ರೇಷ್ಠನನ್ನು ಉಪನಿಷತ್ತು ಹೀಗೆ ಹೊಗಳಿ, ನಮಸ್ಕರಿಸುತ್ತದೆ.</p>
				<p>ಪರಶಿವನ ದಕ್ಷಿಣಾಭಿಮುಖವೇ<strong>ಅಘೋರ</strong>. ಯೋಗಕ್ಷೇಮದ ಅರ್ಥವೇನು?<em>ಸ್ಥಿತಸ್ಯ ಪಾಲನಂ ಕ್ಷೇಮಃ, ಅಪ್ರಾಪ್ತಸ್ಯ ಪ್ರಾಪ್ತಿರ್ ಯೋಗಃ||</em>ಅಂದರೆ, ಇದ್ದದ್ದನ್ನು ಕಾಪಾಡುವುದು ಕ್ಷೇಮ, ಬರಬೇಕಾದದ್ದನ್ನು ಬರುವಂತೆ ನೋಡಿಕೊಳ್ಳುವುದು, ಯೋಗ. ಪ್ರಪನ್ನರ, ಶರಣು ಬಂದವರ ಯೋಗಕ್ಷೇಮವು ನನ್ನ ಹೊಣೆ ಎನ್ನುವುದೇ ದೇವರೀಯುವ ಶಾಶ್ವತ ಭರವಸೆ. ಹೀಗೆ ಮಾಡುವಾಗ ಸಾತ್ವಿಕರಿಗೆ ಕಾಣಿಸಿಕೊಳ್ಳುವ ಭಗವಂತನು ಸೌಮ್ಯ ರೂಪದವನು. ಆದರೆ, ಈ ಸೌಮ್ಯರೂಪವೇ ಪ್ರಚಂಡ<br />ಭೀಕರರೂಪವನ್ನೂ ತಾಳಬಲ್ಲದು, ಅತಿಭಯಂಕರನೂ, ಅತಿಶಾಂತಸ್ವರೂಪಿಯೂ ಆದ ಆ ಶಕ್ತಿ ಅಳಿಸಬಲ್ಲದು; ಅಳಿಸಿಬಿಡಬಲ್ಲದು ಕೂಡ. ಉಪನಿಷತ್ತು ಈ ದ್ವಂದ್ವನ್ನು ಕಾಣುವುದು ಹೀಗೆ.</p>
				<p>ಈಗ ಪರಶಿವನ ಪೂರ್ವಾಭಿಮುಖ ಗೋಚರಿಸುತ್ತದೆ. ಅವನು<strong><em>ತತ್ಪುರುಷ</em></strong>. ಅಂದರೆ, ತತ್, ಎಲ್ಲವೂ ಅವನೇ, ಎಲ್ಲ ಪುರಗಳಲ್ಲೂ (=ಶರೀರಗಳಲ್ಲಿ) ತುಂಬಿಕೊಂಡಿರುವವನು, ಪರಿಪೂರ್ಣನು. ಈ ರುದ್ರ-ಗಾಯತ್ರಿಯನ್ನು ಉಪನಿಷತ್ತು ನಿರೂಪಿಸುವುದು ಹೀಗೆ.</p>
				<p>ನಾಲ್ಕು ದಿಕ್ಕುಗಳನ್ನೂ ನೋಡುವ ಭಗವಂತ ಊಧ್ರ್ವಮುಖಿಯೂ ಆಗಿ, ಜಗತ್ತನ್ನು ಹರಸುತ್ತಿದ್ದಾನೆ- ಎಂದು ಭಕ್ತನ ಭಾವನೆ. ಅವನೀಗ<strong><em>ಈಶಾನ</em></strong>, ಅಂದರೆ ಎಲ್ಲರನ್ನೂ ಆಳುವವನು. ಸರ್ವಜ್ಞ ಸ್ವರೂಪಿಯಾದ ಭಗವಂತನನ್ನು ಮಹಾನಾರಾಯಣ ಉಪನಿಷತ್ತು ವರ್ಣಿಸುವುದು ಹೀಗೆ.</p>
				<p class="vertical-delimiter"/>
			</section>
			<section class="level3 numbered" id="id-037.1.20">
				<h3 class="level3-title" epub:type="title"><span class="num"><em>೨೦</em></span><em>:: ಅರ್ಭಕಗೀತಮ್ (ಮಕ್ಕಳ ಹಾಡು)</em>(ಪುಟ ೫೮):</h3>
				<p>ಖ್ಯಾತ ವಾಗ್ಗೇಯಕಾರ ಶ್ರೀ ಎಚ್. ಯೋಗಾನರಸಿಂಹಮ್ (೧೮೯೭-೧೯೭೧) ಅವರ<em>ಗೀತಕುಸುಮಾಂಜಲಿ,</em>ಬೆಂಗಳೂರು-೧೧, ೧೯೮೧, ಈ ಗ್ರಂಥದಿಂದ (ಪುಟ ೧೨೪) ಈ ಕವನವನ್ನು ಆರಿಸಿಕೊಂಡಿದ್ದೇನೆ. ಮೂಲ ಅರ್ಭಕ ಗೀತೆಯನ್ನು ರಾಗಮಾಲಿಕೆಯಲ್ಲಿ (ಹಂಸಧ್ವನಿ, ಹಿಂದೂಸ್ತಾನಿ ಕಾಪಿ, ಮೋಹನ, ಹಿಂದೂಸ್ತಾನಿ ಸಾರಂಗ್) ರಾಗಗಳಲ್ಲಿ, ಚತುರಸ್ರ ಏಕತಾಳದಲ್ಲಿ ಹಾಡಲು ಅನುಕೂಲವಾಗುವಂತೆ ರಚಿಸಿದ್ದಾರೆ. ಅದರ ಭಾವಾನುವಾದ ಇಲ್ಲಿದೆ.</p>
				<p>ಪದವಿಭಾಗ: ಹರಿದ್ ವನೇಷು ಖೇಲನಂ, ಸರಿತ್ ತಟೇಷು ಮೇಲನಮ್| ವಿಹಂಗಮ ಅವಲೋಕನಂ, ಲತಾ ದ್ರುಮ ಆದಿ ರೋಪಣಮ್||೧|| ಸಚಿತ್ರ ಜಗಚ್ ಚಿತ್ರಣಂ, ಸುಕಾವ್ಯ ರಸ ಆಸ್ವಾದನಮ್| ನಿಶಾಸು ಚಂದ್ರಿಕಾ ಉಜ್ವಲಾಸು ನೃತ್ತ ಗೀತ ವಾದನಮ್||೨|| ಗಿರೀನ್ದ್ರ ಶೃಂಗ ಲಂಘನಂ, ಗ್ರಹಾನ್ತರ ಅಭಿಮರ್ದನಮ್| ವಿಶಾಲ ಜಗದ್ ದರ್ಶನಂ, ವಿಚಾರ ಪೂತ ಜೀವನಮ್||೩|| ವಿಶ್ವಮ್ ಏವ ವಿಷ್ಣುರತೋ ವಿಶ್ವ ಸಖ್ಯ ಸಾಧನಮ್| ಏತದ್ ಆದಿ ವಿಕ್ರಮೇಷು ಸಿದ್ಧಿರ್ ಅಸ್ತು ವಃ ಸದಾ||೪||</p>
				<p>ಈ ಅರ್ಭಕ ಗೀತೆ<strong><em>ನಮೋ ಅರ್ಭಕೇಭ್ಯಃ|</em></strong>'ಎಂಬ ಋಗ್ವೇದದ ಮಂತ್ರವನ್ನು ನೆನಪಿಗೆ ತರುತ್ತದೆ: ನಮೋ ಮಹದ್‍ಭ್ಯೋ, ನಮೋ ಯುವಭ್ಯೋ, ನಮೋ ಅರ್ಭಕೇಭ್ಯೋ, ನಮ ಆಶಿನೇಭ್ಯಃ| ಯಜಾಮ ದೇವಾನ್ ಯದಿ ಶಕ್ನವಾಮ,<br />೧೫೪<br /><em>ಗೀತಗುಚ್ಛ<br />ಗೀತಗುಚ್ಛ</em><br />೧೫೫<br />ಮಾಜ್ಯಾಯಸ್ ಮಾ ಶಂಸಮಾ ವೃಕ್ಷಿ ದೇವಾಃ|| -ಋಗ್ವೇದ ೧:೨೭:೧೩</p>
				<p>ಈ ಋಚದ ಕವಿ ಅಜೀಗರ್ತಿ ಶುನಃಶೇಫ ಎಂಬ ಋಷಿ. ಅವನು ವೈಶ್ವಾಮಿತ್ರ ದೇವರಾತ ಎಂದೂ ಹೇಳುತ್ತಾರೆ. ಅಗ್ನಿಯನ್ನು ಉದ್ದೇಶಿಸಿ ಪ್ರಾರಂಭವಾದ ಈ ಸೂಕ್ತವು,<strong><em>ನಮೋ ಮಹದ್‍ಭ್ಯೋ</em></strong>'ಎಂಬ ಮಂತ್ರದೊಂದಿಗೆ ಕೊನೆಗೊಂಡಾಗ, ಎಲ್ಲ ಬಗೆಯ ದೈವಿಕ ಶಕ್ತಿಗಳನ್ನೂ ವಂದಿಸುವ ಪರಾಕಾಷ್ಠೆಯ ಸ್ಥಿತಿಯನ್ನು ಇದು ಮುಟ್ಟುತ್ತದೆ.<em>''ಓ ದೇವತೆಗಳೆ, ಹಿರಿಮೆಯುಳ್ಳವರೆ, ಹಿಂಬದಿಯಲ್ಲಿ ನಿಂದು ಶಕ್ತಿಯನ್ನು ತೋರಗೊಡದೆ ಉಳಿಯಬಸುವವರೆ, ಚಿಕ್ಕವರೆ ದೊಡ್ಡವರೆ- ನಿಮಗೆಲ್ಲ ನಮನ. ಶಕ್ತಿ ಮೀರಿ ನಿಮ್ಮನ್ನು ನಾವು ಆರಾಧಿಸುತ್ತೇವೆ; ದೇವತೆಗಳೆ, ಇದಕ್ಕಿಂತ ಮಿಗಿಲಾದುದುಂಟೆ, ಒಪ್ಪಿಸಿಕೊಳ್ಳಿ''</em>- ಎಂಬುದೇ ಈ ಮಂತ್ರದ ಭಾವ. ಸಭೆಗೆ ಬಂದ ಜ್ಞಾನಿಗಳಾದ ಮಹನೀಯರನ್ನು, ಪ್ರತಿಭಾಶಾಲಿಗಳಾದ ಯುವಕರನ್ನು, ಅವರೊಂದಿಗೆ ಮಕ್ಕಳನ್ನೂ (ಅವರಲ್ಲಿ ದೈವತ್ವವನ್ನು ಕಂಡು) ನಮಸ್ಕರಿಸುತ್ತ ಸಮಾರಂಭಗಳಲ್ಲಿ ತೊಡಗಲು ಅವರೆಲ್ಲರ ಅನುಮತಿಯನ್ನು ಪಡೆಯುವ ಸಂಕೇತವಾಗಿ ಈ ಮಂತ್ರವನ್ನು ತಿಳಿದವರು ಉಪಯೋಗಿಸುವುದುಂಟು.</p>
				<p class="vertical-delimiter"/>
			</section>
			<section class="level3 numbered" id="id-037.1.21">
				<h3 class="level3-title" epub:type="title"><span class="num"><em>೨೧</em></span><em>::  ಆಯುಷ್ಮಾನ್ ಭವ</em></h3>
				<p class="text-center"><strong><em>(ಇದ್ದು ಬಾ, ಗೆದ್ದು ಬಾ, ಮುದ್ದು ಮಗುವೆ!)</em>(ಪುಟ ೬೦):</strong></p>
				<p>ಅಮೆರಿಕಾದಲ್ಲಿ ಕ್ಯಾಲಿಫೋರ್ನಿಯಾದಲ್ಲಿ ನಾವು ವಾಸಿಸುತ್ತಿದ್ದಾಗ ಆತ್ಮೀಯ ರೊಬ್ಬರ ಮಗುವಿನ ಹುಟ್ಟುಹಬ್ಬದ ಸಂದರ್ಭದಲ್ಲಿ ರಚಿಸಿ ಉಡುಗೊರೆಯಿತ್ತ ಸಂಸ್ಕೃತ ಕವನ ಇದು. ಮಗುವಿನ ತಾಯಿಯ ತಂದೆಯ ಹೆಸರುಗಳು ಇಲ್ಲಿ ಅಡಗಿವೆ. ಆಮೇಲೆ, ಇದರ ಕನ್ನಡ ಭಾವಾನುವಾದವನ್ನೂ ರಚಿಸಿದೆ.</p>
				<p><em>ಜಿಜೀವ ಶತಂ ಆಯುಷ್ಯಂ ವರ್ಷಂ ಶರದಶ್ ಶತಂ| ಆರೋಗ್ಯ ಆನಂದ ಸೌಖ್ಯೇನ ವಿದ್ಯಾ ವಿನಯ ಸಂಪದಿ||</em>- ಎಂಬುದೇ ಆಶೀರ್ವಾದದ ಸಾರ.</p>
				<p class="vertical-delimiter"/>
			</section>
			<section class="level3 numbered" id="id-037.1.22">
				<h3 class="level3-title" epub:type="title"><span class="num"><em>೨೨</em></span><em>::  ನಿರ್ವಾಣ ಷಟ್ಕಮ್ (ಚಿದಾನಂದರೂಪ ನಾ)</em>(ಪುಟ ೬೨):</h3>
				<p>ಆಚಾರ್ಯ ಶ್ರೀ ಶಂಕರರ ರಚನೆಯೆಂದು ಪ್ರಸಿದ್ಧವಾದ ಈ ಆರು ಪದ್ಯಗಳ ಈ ವೇದಾಂತ ಪದ್ಯಮಾಲೆಗೆ ಆಕರ ಪಂಡಿತ ರಾಮತೇಜ ಪಾಂಡ್ಯ ಸಂಪಾದಿತ<em>'ಬೃಹದ್ ಸ್ತೋತ್ರ ರತ್ನಾಕರ'</em>, ಪುಟ ೨೪೭. ಇದಕ್ಕೆ ಸಂವಾದಿಯಾಗಿ<em>'ನಿರ್ವಾಣ<br />ದಶಕ'</em>ಎಂಬ ಇನ್ನೊಂದು ವೇದಾಂತ ಸ್ತೋತ್ರವೂ ಶ್ರೀ ಶಂಕರಾಚಾರ್ಯ ವಿರಚಿತವೆಂದು ಪ್ರಸಿದ್ಧಿಯಾಗಿದೆ. ಇವೆರಡಕ್ಕೂ ಹಲವಾರು ಭಾಷ್ಯಗಳು ಪ್ರಕಟವಾಗಿವೆ.<em>ನಿರ್ವಾಣಷಟ್ಕಮ್</em>ಕೋಲ್ಕತ್ತಾದ ಅದ್ವೈತ ಆಶ್ರಮದ<em>'ಆಲ್ಟಾರ್ ಫ್ಲವರ್ಸ್'</em>ಸ್ತೋತ್ರ ಸಂಗ್ರಹ, ಪುಟ ೨೫೪-೨೫೭ ರಲ್ಲೂ ಬರುತ್ತದೆ. ಮೈಸೂರಿನ ಶ್ರೀ ರಾಮಕೃಷ್ಣಾಶ್ರಮದ<em>'ಸ್ತವಕುಸುಮಾಂಜಲಿ'</em>ಯಲ್ಲಿ ಪುಟ ೩೭೬-೭೭ ರಲ್ಲಿ ಇದರ ಕನ್ನಡ ಪದ್ಯಾನುವಾದವಿದೆ.</p>
				<p class="vertical-delimiter"/>
			</section>
			<section class="level3 numbered" id="id-037.1.23">
				<h3 class="level3-title" epub:type="title"><span class="num"><em>೨೩</em></span><em>:: ಧರ್ಮೈಕೋ ಅನುಯಾತ್ಯೇನಂ</em></h3>
				<p class="text-center"><strong><em>(ಕೊನೆಯ ಅಂಕದ ಪರದೆ ಇಳಿವ ಮುನ್ನಿನ ಮಾತು)</em>(ಪುಟ ೬೪):</strong></p>
				<p>ವಿಷ್ಣುಸ್ಮೃತಿ, ಅಧ್ಯಾಯ ೨೦. ೩೯-೪೮. ಬಂದಾಗಲೂ ನಾವೊಬ್ಬರೇ, ಹೋಗುವಾಗಲೂ ನಾವೊಬ್ಬರೇ- ಎನ್ನುತ್ತಾ, ನಾಳೆ ಬರ್ಪುದು ನಮಗಿಂದೇ ಬರಲಿ- ಎಂದು ಹೇಳಿಕೊಳ್ಳುತ್ತಾ ಬಾಳುವುದು ಒಳ್ಳೆಯದು. ಮಾಡುವುದನ್ನೆಲ್ಲಾ ಮಾಡಿಮುಗಿಸಿ ನಿರಾತಂಕರಾಗಿರುವವರು<em>''ಕೃತಕೃತ್ಯಾಃ ಪ್ರತೀಕ್ಷ್ಯನ್ತೇ ಮೃತ್ಯುಂ ಪ್ರಿಯಂ ಇವ ಅತಿಥಿಮ್||''</em>- ಎನ್ನುವಂತೆ, ಅಂತಕನನ್ನು ಸಂತೋಷದಿಂದ ಅತಿಥಿಯನ್ನು ಎದುರುಗೊಳ್ಳುವಂತೆ ತಾನೇ ನಿರೀಕ್ಷಿಸುತ್ತಾರೆ?</p>
				<p>ಗರುಡಪುರಾಣದಲ್ಲಿ ಕೊನೆಗೆ ನಮ್ಮೊಂದಿಗೆ ಬರುವುದು ನಾವು ಗಳಿಸಿದ ಪಾಪ-ಪುಣ್ಯಗಳು ಮಾತ್ರ ಎಂಬ ಮಾತು ಹಲವೆಡೆ ಬರುತ್ತದೆ. ಆಯ್ದ ಆ ಶ್ಲೋಕಗಳನ್ನು ಈ<em>ಗೀತಗುಚ್ಛ</em>ದಲ್ಲೇ ಇನ್ನೊಂದೆಡೆ ಅನುವಾದಿಸಿದ್ದೇನೆ.</p>
				<p class="vertical-delimiter"/>
			</section>
			<section class="level3 numbered" id="id-037.1.24">
				<h3 class="level3-title" epub:type="title"><span class="num"></span> :: </h3>
				<p>ಸ್ವಾತಂತ್ರ್ಯ ಹೋರಾಟಗಾರ, ತಾವೇ ಸ್ಥಾಪಿಸಿದ ಪಾಂಡಿಚೇರಿಯ ಆಶ್ರಮದ ಋಷಿವರೇಣ್ಯ ಶ್ರೀ ಅರವಿಂದ ಘೋಷ್ ಅವರು ಸಂಸ್ಕೃತದಲ್ಲಿ ಮೊದಲು ರಚಿಸಿದ ಈ ಸ್ವಾತಂತ್ರ್ಯಗೀತೆ ಭಾರತದ ಎಲ್ಲಾ ಭಾಷೆಗಳಿಗೂ ಗದ್ಯಾನುವಾದಿತವಾಗಿವೆ. ಪದ್ಯರೂಪದಲ್ಲಿ ಕನ್ನಡ ಭಾವಾನುವಾದವನ್ನು ನಾನಿಲ್ಲಿ ಪ್ರಯತ್ನಿಸಿದ್ದೇನೆ.</p>
				<p>ರಚಿಸಿದ ಹೊಸದರಲ್ಲಿ, ಅಮೆರಿಕಾದಿಂದ ಭಾರತಕ್ಕೆ ಪ್ರವಾಸ ಬಂದಾಗ, ಮೈಸೂರಿನ ಶ್ರೀ ಚಾಮುಂಡೇಶ್ವರಿ ದೇವಾಲಯಕ್ಕೆ ಹೋಗಿ ಶ್ರೀದೇವರೆದುರು ಇದನ್ನು ಹಾಡಿ ಸಮರ್ಪಿಸಿದ ಭಾಗ್ಯ ನನ್ನದು.</p>
				<p class="vertical-delimiter"/>
			</section>
			<section class="level3 numbered" id="id-037.1.25">
				<h3 class="level3-title" epub:type="title"><span class="num"><em>೨೫</em></span><em>:: ಮದ್ ಭಕ್ತಃ ಸ ಮೇ... (ದೇವರಿಗೆ ಯಾರು ಇಷ್ಟ)</em>(ಪುಟ ೭೦):</h3>
				<p>ದೇವರಿಗೆ ತನ್ನ ಮಕ್ಕಳಾದ ಎಲ್ಲರ ಮೇಲೂ ಅಕ್ಕರೆಯೇ. ತನ್ನ ಮಗು ತನ್ನನ್ನು ಗೌರವಿಸಲಿ, ಗೌರವಿಸದಿರಲಿ, ಹೊಗಳಲಿ, ತೆಗಳಲಿ ಅಥವಾ ತಟಸ್ಥವಿರಲಿ ಎಲ್ಲರ ಮೇಲೆಯೂ ಸಮಾನವಾದ ವಾತ್ಸಲ್ಯ. ಕೆಟ್ಟವನೆಂದ ಮಾತ್ರಕ್ಕೆ ಅವನ ಮೇಲೆ ಸೂರ್ಯನ ಬೆಳಕು ಬೀಳದಿರುತ್ತದೆಯೇ? ಗಾಳಿ ಬೀಸದೇ ಇರುತ್ತದೆಯೇ? ನೀರು ಹರಿಯದೆಯೇ ಇರುತ್ತದೆಯೇ? ನೆಲ ಹೊರದೇ ಇರುತ್ತದೆಯೇ? ಆಕಾಶ ಗೋಚರಿಸದೇ ಇರುತ್ತದೆಯೇ? ಆದರೆ, ಒಳ್ಳೆಯ ನಡೆನುಡಿ ಇರುವ ಗುಣವಂತ ಮಕ್ಕಳ ಮೇಲೆ ತಂದೆ ತಾಯಿಗಳಿಗೆ ವಿಶೇಷ ಪ್ರೀತಿ. ಇದನ್ನೇ ಗೀತಾಚಾರ್ಯ ಹೇಳುವುದು (<em>ಭಗವದ್‍ಗೀತಾ</em>೧೨:೧೨-೧೯.)</p>
				<p class="verse"><strong>ಅರಿವು ಮೌಢ್ಯದ ನಡುವೆ ಎನಿತು ಅಂತರ ನೋಡು,<br /> ಇರುಳು ಬೆಳಕಿನ ನಡುವಣ ಕಂದರ ಅಪಾರ, ಘೋರ;<br /> ಕಟ್ಟುಪಾಡಿನ ಬಾಳ ಹಿಡಿಪಟ್ಟುಗಳ ಸಡಲಿಸಿಕೊಳುತ<br /> ಬಿಡುಗಡೆಯ ಪಡೆಯುವುದು ಅಷ್ಟು ಸುಲಭವಲ್ಲ-<br /> ಬೇಕದಕೆ ದಾರಿದೀವಿಗೆ, ಅಧ್ಯಾತ್ಮಜ್ಞಾನದೂರುಗೋಲು.<br /> ಎಲ್ಲ ಜ್ಞಾನವು ಕೊನೆಗೆ ಮುಟ್ಟಲೆಳಸುವುದೇನು?<br /> ಸತ್ಯ ಒಂದೇ ತಾನೇ? ದಿಟ ಅದುವೇ ಮುಕ್ತಿ; ಕಂಡಾಗ,<br /> ಹೇಳೀತು- ಹಾರು ನೀನು ಸ್ವತಂತ್ರ, ಮುಟ್ಟು ಬಾನು!</strong></p>
				<p>(<em>ಅಧ್ಯಾತ್ಮಜ್ಞಾನ ನಿತ್ಯತ್ವಂ, ತತ್ತ್ವ ಜ್ಞಾನಾರ್ಥದರ್ಶನಂ| ಏತತ್ ಜ್ಞಾನಂ ಇತಿ ಪ್ರೋಕ್ತಂ, ಅಜ್ಞಾನಂ ಅತೋ ಅನ್ಯಥಾ||</em>) -<em>ಗೀತಾ</em>೧೩:೧೧</p>
				<p>ಇದನ್ನೂ ನೋಡಿ: ಬೈಬಲ್, ಹೊಸ ಒಡಂಬಡಿಕೆ,<em>ಜಾನ್ ಬರೆದ ಸುವಾರ್ತೆ</em>೮:೩೨, ೧೪:೧೭.</p>
				<p>ಲೀಲಾಶುಕನು<em>ಶ್ರೀಕೃಷ್ಣಕರ್ಣಾಮೃತ</em>ದಲ್ಲಿ ಸಾರ್ವಕಾಲಿಕ ಸತ್ಯವೊಂದನ್ನು ಸೊಗಸಾಗಿ ಹೀಗೆ ಹೇಳುತ್ತಾನೆ:</p>
				<p class="verse"><strong>ನೀನೊಲಿದು ಇರುವಾಗ ಗುಣ ವಿಧಿ ವಿಧಾನದ ಹಂಗೆ?<br /> ಒಲಿಯದಿರೆ ಎಷ್ಟಿದ್ದರೇನೇನು ಅವು ಎಲ್ಲ ವ್ಯರ್ಥ;<br /> ಪ್ರೀತಿಯಿರೆ ಏನೂ ಬೇಡ; ಇಲ್ಲದಿರೆ ಏನಿದ್ದರೇನು ಬಿಡು-<br /> ಪ್ರೇಮಿ-ಪ್ರೇಯಸಿಯರಲಿ ಶೃಂಗಾರ ಸಾಧನಕಿಲ್ಲ ಅರ್ಥ!</strong></p>
				<p>(<em>ತ್ವಯಿ ಪ್ರಸನ್ನೇ ಕಿಂ ಗುಣೇನ, ತ್ವಯಿ ಅಪ್ರಸನ್ನೇ ಕಿಂ ಗುಣೇನ? ರಕ್ತೇ ವಿರಕ್ತೇ ಚ ವರೇ ವಧೂನಾಂ, ನಿರರ್ಥಕಃ ಕುಂಕುಮಪತ್ರಭಂಗಃ||೨:೯೯||</em></p>
				<p>(ಕೆನ್ನೆ, ಸ್ತನ ಮುಂತಾದುವುಗಳ ಮೇಲೆ ಕುಂಕುಮ ಚಂದನ ಕಸ್ತೂರಿ ಮೊದಲಾದುವುಗಳಿಂದ ರಚಿತವಾದ ಚಿತ್ರ, ಹಚ್ಚೆಗಳಿಗೆ ಪತ್ರಭಂಗ ಎನ್ನುತ್ತಾರೆ.)</p>
				<p>ಯಾವಾಗಲೂ 'ಅವನ'ನ್ನೇ ಧ್ಯಾನಿಸುತ್ತಿರುವವರಿಗೆ ಎಲ್ಲವೂ ಅವನಾಗಿಯೇ ಗೋಚರಿಸಿಯಾನು- ಎಂಬುದಕ್ಕೆ, ಒಬ್ಬ ವಿಷ್ಣುಭಕ್ತನ ಬಗ್ಗೆ ಒಂದು ಚಮತ್ಕಾರದ ಪದ್ಯವಿದೆ:</p>
				<p class="verse"><strong>ಕಾಡಿನಲಿ 'ಹರಿ'ಣವವನಿಗೆ ಇಷ್ಟ; ಏಕೆ? ಅಲ್ಲಿ 'ಹರಿ'ಯಿಹನೆಂದು'<br /> 'ಪದ್ಮ'ವೂ ಅವಗೆ ಪ್ರಿಯ; ಏಕೋ 'ಪದ್ಮನಾಭ'ನ ನೆನಪು<br /> ಘನ'ಶ್ಯಾಮ ಬಣ್ಣದವನೆಂದೇನೋ ಮುಗಿಲಮೇಲೂ ಒಲವು-<br /> ಮನ ತುಂಬಿಕೊಂಡಿರಲವ ಕಾಣನೇ ಕಣ್ಣ ತಿರುಗಿಸಿದತ್ತ ಇತ್ತ?"</strong></p>
				<p>(<em>ಪಕ್ಷಪಾತೇನ ತನ್ ನಾಮ್ನಿ ಮೃಗೇ ಪದ್ಮೇ ಚ ತಾದೃಶೀ| ಬಭಾರ ಮೇಘೇ ತದ್ ವರ್ಣೇ ಬಹುಮಾನಂ ಅತಿ ನೃಪಃ||</em>-ನೃಸಿಂಹಪುರಾಣ ೨೫:೫೨; ಹೀಗೆ, ಇಕ್ಷ್ವಾಕು ರಾಜ ಹೀಗೆ ಎಲ್ಲವನ್ನೂ ಪೂಜ್ಯಭಾವನೆಯಿಂದ ಕಾಣುತಿದ್ದನಂತೆ!)</p>
				<p><em>ಈಶ್ವರಸ್ಯ ಅಪಿ ಅಭಿಮಾನ ದ್ವೇಷಿತ್ವಾದ್; ದೈನ್ಯ-ಪ್ರಿಯತ್ವಾತ್ ಚ||</em>- ನಾರದ ಭಕ್ತಿ ಸೂತ್ರ ೨೭; ''ದೀನರೇ ಧನ್ಯರು, ಭಗವಂತನ ಸಾಮ್ರಾಜ್ಯ ದವರದೇನೇ!''- ಬೈಬಲ್, ಹೊಸ ಒಡಂಬಡಿಕೆ,<em>ಮ್ಯಾಥ್ಯೂವಿನ ಸುವಾರ್ತೆ</em>೫:೫</p>
				<p>ತ್ಯಾಗವೇ ಎಲ್ಲದಕ್ಕಿಂತ ಶ್ರೇಷ್ಠ. (<em>ನ ಕರ್ಮಣಾ, ನ ಪ್ರಜಯಾ, ಧನೇನ| ತ್ಯಾಗೇನ ಏಕೇ ಅಮೃತತ್ವಂ ಆನಶುಃ||</em>-ತೈತ್ತಿರೀಯ ಆರಣ್ಯಕ ೧೦:೧೦:೨೧)</p>
				<p>ದುಃಖ ಬಂದಾಗ ಏಕೆ ಕುಗ್ಗುವುದಿಲ್ಲ? ದೃಢಚಿತ್ತ ಭಕ್ತನು ಅಂದುಕೊಳ್ಳುತ್ತಾನೆ: ''ಇದು ತನ್ನ ಪೂರ್ವಜನ್ಮ-ಕೃತ-ಪಾಪದ ಫಲವೇ ಇರಬೇಕು'' (<em>ತತ್ ತೇ ಅನುಕಂಪಾಮ್ ಸುಸಮೀಕ್ಷಮಾಣ, ಭುಂಜಾನಾ ಏವ ಆತ್ಮಕೃತಂ ವಿಪಾಕಮ್||- ಭಾಗವತ</em>೧೦:೧೪:೮)- ಅಂತ.<em>ಭಗವದ್‍ಗೀತಾ</em>೧೨:೧೨-೧೯.</p>
				<p>ಇರಲಿ, ಪ್ರೀತಿಸಿದವರೂ, ಪ್ರೀತಿ ಪಾತ್ರರೂ ಒಂದಾದ ಬಳಿಕ, ಯಾರು ಯಾರನ್ನು ಎಷ್ಟರಮಟ್ಟಿಗೆ ತಿಳಿದರೇನು, ಬಿಟ್ಟರೇನು? ನೀನೊಲಿದು ಇರುವಾಗ ಬೇರೆ ವಿಧಿ ವಿಧಾನ ಸಾಧನವೇಕೆ; ಒಲಿಯದಿರೆ ಎಷ್ಟಿದ್ದರೇನೇನು ಅವು ಎಲ್ಲ ವ್ಯರ್ಥ. ಪ್ರೀತಿಯಿರೆ ಬೇಡವೆ ಬೇಡ; ಇಲ್ಲದಿರೆ ಏನಿದ್ದರೇನು ಬಿಡು- ಶೃಂಗಾರ ಸಾಧನಕಿನಿತೂ ಇಲ್ಲ ಅನುರಾಗಿಗಳಲಿ ಅರ್ಥ!</p>
				<p>ಇರಲಿ, ಭಕ್ತಿ ನಮಗೆ ಸುಖ, ಸಂತೋಷ, ಶಾಂತಿ ಮತ್ತು ನೆಮ್ಮದಿಯನ್ನು ತಂದುಕೊಡುತ್ತದೆ, ಇದೇ ಭಕ್ತಿಯ ಪರಮ ಗುರಿ- ಎನ್ನುವವರಿದ್ದಾರೆ. ಉಳಿದೆಲ್ಲವೂ ಈ ಉದ್ದೇಶಕ್ಕೆ ಸಹಾಯಕವಾಗುವ ಇಲ್ಲವೇ ಪೂರಕವಾಗುವ ಪ್ರಯೋಜನಗಳು ಎನ್ನುತ್ತಾರೆ- ಅವರು. ನಮಗೇನೋ ಈ ಶಾಶ್ವತ ಸಂತಸ ಭಾವವೇ ಮುಖ್ಯವಾಗಿದ್ದರೂ, ಒಂದು ಪ್ರಶ್ನೆ ನಂಬಿದ ಭಕ್ತರ ಮನದಲ್ಲಿ ಹೊಳೆಯಬಹುದು, ಕಾಡಲೂ ಬಹುದು. ಭಕ್ತರಲ್ಲಿ ದೇವರಿಗೆ ಯಾರು ಬಹಳ ಇಷ್ಟ?</p>
				<p>ಭಕ್ತರಲ್ಲಿ ದೇವರಿಗೆ ಯಾರು ಬಹಳ ಇಷ್ಟ?: ನಮ್ಮ ಪರವಾಗಿ ಅರ್ಜುನನೇ ಒಮ್ಮೆ ಈ ಮಾತನ್ನ ಎತ್ತಿದ್ದಾನೆ, ಶ್ರೀಕೃಷ್ಣನನ್ನು ಕೇಳಿಬಿಟ್ಟಿದ್ದಾನೆ. ಉತ್ತರವನ್ನು ಮಹರ್ಷಿ ವ್ಯಾಸರು ನಮಗೆ ಹೀಗೆ ಅಪ್ಪಣೆಕೊಡಿಸುತ್ತಾರೆ, ವ್ಯಾಸಮಹಾಭಾರತದ ಭೀಷ್ಮಪರ್ವದ ಅಂತರ್ಗತ ಭಗವದ್‍ಗೀತೆಯ ಭಕ್ತಿಯೋಗವೆಂಬ ಹನ್ನೆರಡನೆಯ ಅಧ್ಯಾಯವೆಲ್ಲ ಈ ವಿಶ್ಲೇಷಣೆಗೇ ಮೀಸಲು.</p>
				<p>ಭಗವಂತನಲ್ಲೇ ಮನವಿಟ್ಟು, ಎಡಬಿಡದೆ ಅವನೊಳಗೇ ಕೂಡಿದ್ದು, ಅವನ ಮೇಲೆ ಹೆಚ್ಚುಕಡಿಮೆಯಾಗದ ಶ್ರದ್ಧೆ ಮತ್ತು ಭಕ್ತಿಯುಳ್ಳವನು -ದೇವರ ಉತ್ತಮ ಭಕ್ತ. ಅವನಂತೂ ದೇವರಿಗೆ ಪ್ರಿಯ. ಆದರೆ, ಆಸ್ತಿಕನೋ, ನಾಸ್ತಿಕನೋ ಇಲ್ಲಿ ಮುಖ್ಯವಲ್ಲ. ದೇವರಿದ್ದಾನೆ -ಎಂದು ನಂಬಿರಬಹುದು, ನಂಬದಲೇ ಇರಬಹುದು, ಅವರೆಲ್ಲರ ಗುಂಪಿನಲ್ಲಿ, ಬೇರೆಯವರಿಗಿಲ್ಲದ ಏನೋ ವಿಶೇಷವಾದುದು ತನಗಿದೆ ಎಂದು ಬೀಗಿಕೊಳ್ಳುವವರಿಂದ ದೇವರು ದೂರ ಇರಬಯಸುತ್ತಾನಂತೆ; ಅನನ್ಯತೆ, ಏಕಾಗ್ರಚಿತ್ತತೆ ಉಳ್ಳವನನ್ನು ಅವನು ಮೆಚ್ಚುತ್ತಾನಂತೆ. ದೈನ್ಯತೆಯವರನ್ನೇ ತುಂಬಾ ಹಚ್ಚಿಕೊಳ್ಳುತ್ತಾನಂತೆ.</p>
				<p class="vertical-delimiter"/>
			</section>
			<section class="level3 numbered" id="id-037.1.26">
				<h3 class="level3-title" epub:type="title"><span class="num"><em>೨೬</em></span><em>::  ಆತ್ಮಾವಲೋಕನಮ್</em></h3>
				<p class="text-center"><strong><em>(ಒಳದನಿಯ ಆತ್ಮಾವಲೋಕನ)</em>(ಪುಟ ೭೪):</strong></p>
				<p>ಭಾರತೀಯ ಧಾರ್ಮಿಕ ಸಾಹಿತ್ಯದಲ್ಲಿ, ವೇದಗಳ ನಂತರ ಪ್ರಾಚೀನವಾದದ್ದು ಮತ್ತು ಪ್ರಮುಖವಾದದ್ದು ಎಂದರೆ ಪುರಾಣಗಳೇ. ಹದಿನೆಂಟು ಪುರಾಣಗಳಲ್ಲಿ ಏಳನ್ನು (<em>ಮಾರ್ಕಂಡೇಯ, ವಾಯು, ಬ್ರಹ್ಮಾಂಡ, ವಿಷ್ಣು, ಮತ್ಸ್ಯ, ಭಾಗವತ ಮತ್ತು ಕೂರ್ಮ</em>) ಪ್ರಧಾನವೆಂದು, ಇನ್ನು ಹನ್ನೊಂದು ಪುರಾಣಗಳನ್ನು ಉಪ ಪುರಾಣಗಳು (<em>ವಾಮನ, ಲಿಂಗ, ವರಾಹ, ಪದ್ಮ, ನಾರದೀಯ, ಅಗ್ನಿ, ಗರುಡ, ಬ್ರಹ್ಮ, ಸ್ಕಂದ, ಬ್ರಹ್ಮ ವೈವರ್ತ ಮತ್ತು ಭವಿಷ್ಯ</em>) ಎಂದು ಈ ಬಗೆಯಾಗಿ ವಿಂಗಡಿಸುವುದುಂಟು. ಈ ಹದಿನೆಂಟು ಪುರಾಣಗಳು ಒಂದೊಂದು ತಮ್ಮ ತಮ್ಮದೇ ರೀತಿಯಲ್ಲಿ ವೈಶಿಷ್ಟ್ಯಪೂರ್ಣವಾದವು. ಇವಲ್ಲದೆ ಹಲವಾರು ಉಪಪುರಾಣಗಳೂ ಇವೆ.</p>
				<p>ಗರುಡನು ಕಶ್ಯಪನಿಗೆ ಮೊದಲು ಹೇಳಿದ ಪುರಾಣವಾದ್ದರಿಂದ ಇದಕ್ಕೆ ಆ ಹೆಸರು ಬಂತು; ಆಮೇಲೆ ಇದನ್ನು ಒಬ್ಬರು ಇನ್ನೊಬ್ಬರಿಗೆ ಹೇಳುತ್ತಾ ಬಂದು ಕೊನೆಯಲ್ಲಿ ವ್ಯಾಸನು ಸೂತನಿಗೂ, ಸೂತ ಪುರಾಣಿಕನು ನೈಮಿಷ ಅರಣ್ಯದಲ್ಲಿದ್ದ ಶೌನಕ ಮತ್ತು ಇತರ ಮುನಿಗಳಿಗೆ ಹೇಳಿದ- ಎಂಬ ಮಾತು ಈ ಪುರಾಣದಲ್ಲಿಯೇ ಬರುತ್ತದೆ (ಪೂರ್ವಖಂಡ, ಎರಡನೇ ಅಧ್ಯಾಯ).</p>
				<p><em>ಗರುಡ ಪುರಾಣ</em>ದಲ್ಲಿ ಎರಡು ಖಂಡಗಳಿವೆ: ಪೂರ್ವ ಮತ್ತು ಉತ್ತರ. ಒಂದು ರೀತಿಯಲ್ಲಿ ವಿಶ್ವಕೋಶದ ಮಾದರಿಯಲ್ಲಿ, ಹಲವಾರು ವಿಷಯಗಳನ್ನು ಹೇಳಹೊರಟ ಪುರಾಣ ಇದು. ಪೂರ್ವಖಂಡದಲ್ಲಿ ನಾಲ್ಕು ಪುರುಷಾರ್ಥಗಳು ಮತ್ತು ಅವುಗಳ ಸಾಧನೆ, ಖಗೋಳಶಾಸ್ತ್ರ, ಜ್ಯೋತಿಷ್ಯಶಾಸ್ತ್ರ, ರತ್ನಪರೀಕ್ಷೆ, ವೈದ್ಯಶಾಸ್ತ್ರ, ಕಾವ್ಯಮೀಮಾಂಸೆ, ವ್ಯಾಕರಣ ನೀತಿಶಾಸ್ತ್ರ, ಪೂಜಾವಿಧಾನಗಳು, ತೀರ್ಥಕ್ಷೇತ್ರಗಳು, ವ್ರತಕಥೆಗಳು ಮತ್ತು ಯೋಗ- ಇತ್ಯಾದಿಗಳು ಇಲ್ಲಿವೆ. ರಾಮಾಯಣ, ಮಹಾಭಾರತ, ಹರಿವಂಶದ ಕಥೆಗಳೂ ಸಹ ಸಂಕ್ಷಿಪ್ತವಾಗಿ ಇಲ್ಲಿ ಉಲ್ಲೇಖಿತವಾಗಿವೆ. ಇವೆಲ್ಲ ಪೂರ್ವಖಂಡದ ವಸ್ತುಗಳಾದವು.</p>
				<p>ಉತ್ತರ ಖಂಡದಲ್ಲಿ ನಾವು ಬೇರೊಂದು ಪ್ರಪಂಚಕ್ಕೆ ಕಾಲಿಡುತ್ತೇವೆ. ಸಾವಿಗೆ ಸಂಬಂಧಪಟ್ಟ, ಸಾವಿನ ನಂತರ ಆತ್ಮ ಏನೇನು ಕಾಣಬಹುದು ಎಂಬುದನ್ನು ಮತ್ತು ಅದಕ್ಕೆ ಸಂಬಂಧಿಸಿದೆಲ್ಲವನ್ನು ಸವಿಸ್ತಾರವಾಗಿ ಹೇಳುವ ಭಾಗ ಈ ಉತ್ತರಖಂಡ.</p>
				<p>ಪೂರ್ವಖಂಡದಲ್ಲಿ ಇರುವ ಹಲವಾರು ವಿಷಯಗಳಿಗೆ ಬೇರೆ ಬೇರೆ ಗ್ರಂಥಗಳು ಆಕರವಾಗಿರಬಹುದೆಂದು ಸಂಶೋಧಕರು ಊಹಿಸುತ್ತಾರೆ. ಉತ್ತರಖಂಡವಂತೂ ಪ್ರೇತಖಂಡವೆಂದೇ ಉಪಶೀರ್ಷಿಕೆಯನ್ನು ಪಡೆದಿದೆ. ಸಾವಿನ ಬಗ್ಗೆ, ಪಾಪ-ಪುಣ್ಯ, ಧಾರ್ಮಿಕ ಜೀವನ, ಏನೇನು ಪುಣ್ಯ-ಪಾಪ ಮಾಡಿದರೆ ಮುಂದೆ ಏನೇನು ಜನ್ಮ ತಾಳಬಹುದು, ಏನೇನು ಪಾಪಕ್ಕೆ ನರಕದಲ್ಲಿ ಏನೇನು ಶಿಕ್ಷೆ, ಉತ್ತರಕ್ರಿಯೆ ಸಂಸ್ಕಾರವನ್ನು ನಡೆಸುವ ಬಗ್ಗೆ ಸ್ಥೂಲ ವಿವರಣೆ- ಇವನ್ನೆಲ್ಲ ಮಾತನಾಡುವಾಗ ಈ ಗರುಡಪುರಾಣವನ್ನು ಆಕರವಾಗಿ ಶಾಸ್ತ್ರಜ್ಞರು ಪರಿಗಣಿಸುವುದುಂಟು. (ಈ<em>ಗೀತಗುಚ್ಛ</em>ಪುಸ್ತಕದ ೨೩ನೆಯ ಪದ್ಯದಲ್ಲಿ<em>ಕೊನೆಗೂ ನಮ್ಮೊಂದಿಗೆ ಬರುವುದು ಧರ್ಮ ಮಾತ್ರ</em>ಎಂಬುದರ ಭಾವಾನುವಾದವನ್ನು ನೋಡಿ)</p>
				<p>ಆರೋಗ್ಯಕರ ಜೀವನಕ್ಕೆ ಸಹಾಯಕವಾಗುವ ಸೂಕ್ತಿಗಳೂ, ಲೋಕೋಕ್ತಿಗಳೂ, ಸುಭಾಷಿತಗಳೂ ಗರುಡಪುರಾಣದಲ್ಲಿ ಹೇರಳವಾಗಿವೆ. ಉದಾಹರಣೆಗೆ ಉತ್ತರಖಂಡದಲ್ಲಿ ತಾನು ಕೊಟ್ಟದ್ದನ್ನಾಗಲಿ, ಬೇರೆಯವರು ಕೊಟ್ಟದ್ದನ್ನಾಗಲಿ, ಆ ಭೂಮಿಯನ್ನು ಯಾರಾದರೂ ಅಪಹರಿಸಿದ್ದೇ ಆದರೆ ಅಂಥವರು ಆರು ಸಾವಿರ ವರ್ಷಗಳವರೆಗೆ ಭೂಮಿಯಲ್ಲಿ ಕ್ರಿಮಿಯಾಗಿ ಹುಟ್ಟಿ ನರಳುತ್ತಾರೆ (<em>ಸ್ವದತ್ತಾಂ ಪರದತ್ತಾಂ ವಾ ಯೋ ಹರೇಚ್ ಚ ವಸುಂದರಾಮ್| ಷಷ್ಠಿ ವರ್ಷ ಸಹಸ್ರಾಣಿ ವಿಷ್ಠಾಯಾಂ ಜಾಯತೇ ಕೃಮಿಃ||೫:೪೫||</em>) -ಎಂಬುದು ಬಹುತೇಕ ಎಲ್ಲ ಶಿಲಾಶಾಸನಗಳಲ್ಲಿ ಕೊನೆಯಲ್ಲಿ ಬರುವ ಸಾಮಾನ್ಯ ಒಕ್ಕಣೆ.</p>
				<p>ಪಂಚಭೂತಗಳಿಗೆ, ಸೂರ್ಯಚಂದ್ರರಿಗೆ, ಅಂತರಾತ್ಮನಿಗೆ ಮನುಷ್ಯನ ಪ್ರತಿ ನಡೆನುಡಿ ಬಗ್ಗೆ ಚೆನ್ನಾಗಿ ಗೊತ್ತಿರುತ್ತದೆ. (<em>ಆದಿತ್ಯಚಂದ್ರೌ ಅನಿಲೋಽನಲಶ್ ಚ ದ್ಯೌರ್ ಭೂಮಿರ್ ಆಪೋ ಹೃದಯಂ ಯಮಶ್ಚ| ಅಹಶ್ ಚ ರಾತ್ರಿಶ್ ಚ ಉಭೇ ಚ ಸಂಧ್ಯೇ ಧರ್ಮಶ್ ಚ- ಜಾನಾತಿ ನರಸ್ಯ ವೃತ್ತಮ್</em>||೩:೧೬||)</p>
				<p>ಎಲ್ಲ ಪಾಪಗಳಿಗೂ ದುಃಖವೇ ಮೂಲ (<em>ಕೃತಾನಿ ಯಾನಿ ಪಾಪಾನಿ ಯುಷ್ಮಾಭಿಃ ಸುಬಹೂನ್ಯಪಿ| ತಾನಿ ಪಾಪಾನಿ ದುಃಖಸ್ಯ ಕಾರಣಂ ಚ ನ ವಂಚನಾ</em>||೩:೨೮||)</p>
				<p>ಅಂತಕನ ದೂತರಿಗೆ ಕಿಂಚಿತ್ತೂ ದಯೆಯಲ್ಲ; ಸಬಲರು, ದುರ್ಬಲರು ಎಲ್ಲರೂ ಯಮನೆದುರು ಒಂದೇ (<em>ಮೂರ್ಖೇಪಿ ಪಂಡಿತೇ ವಾಪಿ ದರಿದ್ರೇ ವಾ ಶ್ರಿಯಾನ್ವಿತೇ| ಸಬಲೇ ನಿರ್ಬಲೇ ವಾಪಿ ಸುಮವರ್ತೀ ಯಮಃ ಸ್ಮೃತಃ</em>||೩:೨೯||)</p>
				<p>ಪಂಡಿತರೆನಿಸಿಕೊಂಡವರು ಹಿತವಚನಗಳನ್ನು ಕಡೆಗಣಿಸಿದರೆ ಅವರಿಗಿಂತ ಮೂರ್ಖರು ಬೇರಿಲ್ಲ (<em>ನ ಶೃಣ್ವಂತಿ ಹಿತಂ ವಾಕ್ಯಂ ಶಾಸ್ತ್ರವಾರ್ತಾಂ ಕದಾಪಿ ನ| ಆತ್ಮಸಂಭಾವಿತಾ ಸ್ತಬ್ಧಾಃ ಮೂಢಾಃ ಪಂಡಿತಮಾನಿನಃ</em>||೪:೧೧||)</p>
				<p>ಪ್ರಸವವೈರಾಗ್ಯ, ಅಭಾವವೈರಾಗ್ಯ ಮತ್ತು ಸ್ಮಶಾನವೈರಾಗ್ಯ- ಎಂದು ಮೂರು ಬಗೆ; ಈ ಪರಿಸ್ಥಿತಿಯಲ್ಲೂ ವೈರಾಗ್ಯ ಬಾರದೇ ಹೋದಲ್ಲಿ ಬಿಡುಗಡೆ ಎಂದೂ ಸಿಗದು (<em>ಗರ್ಭೇ ವ್ಯಾಧೌ ಸ್ಮಶಾನೇ ಚ ಪುರಾಣೇ ಯಾ ಮತಿರ್ಭವೇತ್| ಸಾ ಯದಿ ಸ್ಥಿರತಾಂ ಯಾತಿ ಕೋ ನ ಮುಚ್ಯೇತಿ ಬಂಧನಾತ್</em>||೬:೨೭||)</p>
				<p>ತನಗೆ ಅಲ್ಲೇ ಸಾವು ಎಂದು ಕಂಡರೂ ಪತಂಗ ಬೆಂಕಿಯೊಡನೆ ಸರಸ ವಾಡುವಂತೆ ಸ್ತ್ರೀಯಲ್ಲಿ ಪುರುಷನ ಲೋಲುಪತೆ (<em>ದೃಷ್ಟ್ವಾ ಸ್ತ್ರೀಯಂ ದೇವಮಾಯಾಂ ತದ್ಭಾವೈರಜಿತೇಂದ್ರಿಯಃ| ಪ್ರಲೋಭಿತಃ ಪತತ್ಯಂಧೇ ತಮಸ್ಯಗ್ನೌ ಪತಂಗವತ್</em>||೬:೩೫||)</p>
				<p>ಎಲ್ಲ ಜೀವಿಗಳು ಪಂಚೇಂದ್ರಿಯಗಳಲ್ಲಿ ಒಂದೊಂದಕ್ಕೆ ವಶವಾಗಿ ಸುಖವೆಂಬ ಭ್ರಮೆಯಿಂದ ದುಃಖಕ್ಕೆ ಈಡಾಗುತ್ತವೆ; ಮಾನವನಂತೂ ಈ ಎಲ್ಲ ಪಂಚೇಂದ್ರಿಯಗಳ ಸೇವನೆಯಿಂದ ದುಃಖಪಡುತ್ತಾನೆ. (<em>ಕುರಂಗಮಾತಂಗಪತಂಗಭೃಂಗಮೀನಾ ಹತಾಃ ಪಂಚಭಿರೇವ ಪಂಚ| ಏಕಃ ಪ್ರಮಾದೀ ಸ ಕಥಂ ನ ಹನ್ಯತೇ ಯಃ ಸೇವತೆ ಪಂಚಭಿರೇವ ಪಂಚ</em>||೬:೩೬||)</p>
				<p>ಮಾನವ ಜನ್ಮ ದುರ್ಲಭ; ಕೈಗೆ ಸಿಕ್ಕ ಅಮೃತವನ್ನ ತಾನಾಗಿ ಪ್ರಮಾದದಿಂದ ಕಳೆದುಕೊಳ್ಳಬಾರದು (<em>ಜಾತೀಶತೇಷು ಲಭತೇ ಭುವಿ ಮಾನುಷತ್ವಂ ತತ್ರಾಪಿ ದುರ್ಲಭತರಂ ಖಲು ಭೋ ದ್ವಿಜತ್ವಮ್| ಯಸ್ತನ್ನಪಾಲಯತಿ ಲಾಲಯತೀಂದ್ರಿಯಾಣಿ ತಸ್ಯಾಮೃತಂ ಕ್ಷರತಿ ಹಸ್ತಗತಂ ಪ್ರಮಾದಾತ್</em>||೬:೪೦||)</p>
				<p>ಮಗನಿಗೆ ಪುತ್ರ ಎಂದು ಹೆಸರೇಕೆ ಬಂತು?<em>ಪುನ್ಮಾಮ್ನೋ ನರಕಾದ್ಯಸ್ಮಾತ್ಪಿತರಂ ತ್ರಾಯತೇ ಸುತಃ| ತಸ್ಮಾತ್ಪುತ್ರ ಇತಿ ಪ್ರೋಕ್ತಃ ಸ್ವಯಮೇವ ಸ್ವಯಂಭುವಾ</em>||೭:೦೯||<em>ಏಕೋಪಿ ಪುತ್ರೋ ಧರ್ಮಾತ್ಮಾ ಸರ್ವಂ ತಾರಯತೇ ಕುಲಮ್| ಪುತ್ರೇಣ<br />ಲೋಕಾಂಜಯತಿ ಶ್ರುತಿರೇಷಾ ಸನಾತನೀ</em>||೭:೧೦||) ಇತ್ಯಾದಿ.</p>
				<p>ಹೀಗೆ ಹಲವಾರು ಸವಿನುಡಿಗಳನ್ನು ಉಳ್ಳ ಗರುಡಪುರಾಣದ ಮೂಲ ಮಾತೃಕೆ ಬಹಳ ಹಿಂದೆ ರಚಿತವಾದ ಪ್ರಾಚೀನತೆಯನ್ನ ಉಳ್ಳದ್ದಾದರೂ ಈಗ ಪ್ರಚಲಿತವಿರುವ ಗರುಡ ಪುರಾಣದ ಆವೃತ್ತಿ ಸುಮಾರು ಕ್ರಿ.ಶ. ೮೫೦ ರಿಂದ ೧೦೦೦ ದ ರೊಳಗೆ ಈ ರೂಪವನ್ನು ಪಡೆದಿರಬೇಕೆಂದು ವಿದ್ವಾಂಸರು ಅಭಿಪ್ರಾಯ ಪಡುತ್ತಾರೆ.</p>
				<p class="vertical-delimiter"/>
				<p>ಮೂಲ ಗರುಡ ಪುರಾಣದ ಉತ್ತರ ಖಂಡದ ಈ ಎರಡನೆಯ ಅಧ್ಯಾಯದ ಈ ಭಾಗದಲ್ಲಿ ೬ನೆಯ ಶ್ಲೋಕದ ನಂತರ ಬರುವ ಎರಡು ಶ್ಲೋಕಗಳು ಭಾರತದ ಮಧ್ಯಕಾಲೀನ ಯುಗದ ಸಹಗಮನ ಪದ್ಧತಿ ಮತ್ತು ಹೆಂಗಸಾಗಿ ಹುಟ್ಟಿ ಬಹುದುಃಖಕ್ಕೆ ಒಳಗಾದೆ- ಎಂಬ ವಿಚಾರಕ್ಕೆ ಸಂಬಂಧಿಸಿದುದು. ಅವರೆಡೂ ಹೀಗಿವೆ:</p>
				<p class="verse">ನ ಧರ್ಮಬುದ್ಧ್ಯಾ ಪತಿರ್ ಏವ ಸೇವಿತೋ<br /> ವಹ್ನಿ ಪ್ರವೇಶೋ ನ ಕೃತೋ ಮೃತೇ ಪತೌ<br /> ವೈಧವ್ಯಂ ಆಸಾದ್ಯ ತಪೋ ನ ಸೇವಿತಂ-<br /> ದೇಹಿನ್ ಕ್ವಚಿನ್ ನಿಸ್ತರ ಯತ್ ತ್ವಯಾ ಕೃತಮ್||೨:೨:೪೦||</p>
				<p class="verse">ಮಾಸೋಪವಾಸೈರ್ ನ ವಿಶೋಷಿತಂ ಮಯಾ<br /> ಚಾಂದ್ರಾಯಣೈರ್ ವಾ ನಿಯಮೈಃ ಸವಿಸ್ತರೈಃ|<br /> ನಾರೀ ಶರೀರಂ ಬಹುದುಃಖ ಭಾಜನಂ<br /> ಲಬ್ಧಂ ಮಯಾ ಪೂರ್ವಕೃತೈರ್ ವಿಕರ್ಮಭಿಃ||೨:೨:೪೧||</p>
				<p>ವಿಷಯಾಂತರ ಆಗಿರುವಂತೆ ತೋರುವ ಈ ಎರಡು ಪದ್ಯಗಳನ್ನು ನಾನು ಉಳಿದವುಗಳೊಂದಿಗೆ ಅನುವಾದಿಸಿ ಸೇರಿಸಿಲ್ಲ.</p>
				<p class="vertical-delimiter"/>
			</section>
			<section class="level3 numbered" id="id-037.1.27">
				<h3 class="level3-title" epub:type="title"><span class="num"><em>೨೭</em></span> <em>:: ಅನ್ತರ್ವಾಣೀ (ಒಳದನಿಯ ಪಿಸುಮಾತು)</em>(ಪುಟ ೭೮):</h3>
				<p><em>'ಆತ್ಮಾವಲೋಕನಮ್'</em>(ಒಳದನಿಯ ಆತ್ಮಾವಲೋಕನ) ಮತ್ತು ಈ ಭಾಗದ<em>'ಅನ್ತರ್ವಾಣೀ'</em>(ಒಳದನಿಯ ಪಿಸುಮಾತು) ಗಳಿಗೆ ಶ್ರೀ ರಾಘವೇಂದ್ರ ಆಚಾರ್ಯ ಅವರ<em>'ಗರುಡ ಪುರಾಣ'</em>, ವೇದಮೂರ್ತಿ ಶ್ರೀ ರಂಗಾಚಾರ್ಯ ಜೋಷಿ (ತೇರದಾಳ) ಅವರ<em>'ಸಟೀಕಾ ಗರುಡ ಪುರಾಣ'</em>(ಪ್ರೇತ ಕಾಂಡ) ಮತ್ತು ಶ್ರೀಮತಿ ದೀಪಾವಳಿ ಮತ್ತು ವಿವೇಕ್ ದೆಬ್ರಾಯ್ ಅವರ<em>'ದ ಗರುಡ ಪುರಾಣ'</em>ಆಕರ ಗ್ರಂಥಗಳಿಗೆ ನಾನು ಆಭಾರಿ.</p>
				<p class="vertical-delimiter"/>
			</section>
			<section class="level3 numbered" id="id-037.1.28">
				<h3 class="level3-title" epub:type="title"><span class="num"><em>೨೮</em></span><em>:: ಅರಣ್ಯಾನಿ (ಕಾಡು)</em>(ಪುಟ ೮೦):</h3>
				<p>ಅರಣ್ಯಕ್ಕೇ ಮೀಸಲಾದ ಒಂದು ಸೂಕ್ತ ಋಗ್ವೇದದಲ್ಲಿ (೧೦:೧೪೬) ಇದೆ. ಕೊಡಲಿ ಹೆಗಲಿಗೇರಿಸಿಕೊಂಡು ತನ್ನನ್ನು ಕಡಿದುಹಾಕಲು ಬಿಸಿಲಲ್ಲಿ ಬಂದವನಿಗೂ ''ಉರಿ ಬಿಸಿಲಲ್ಲಿ ಬಂದಿರುವೆ; ದಣಿದಿರುವಂತೆ ತೋರುತ್ತೆ; ಬಾ ನನ್ನ ನೆರಳಲ್ಲಿ ಕುಳಿತು ಸ್ವಲ್ಪ ವಿಶ್ರಮಿಸಿಕೋ''- ಎಂದು ಕರೆಯುತ್ತಿದೆಯೇನೋ ಎಂದೆನಿಸುವ ಕಾಡಿನ ಮರ ಕವಿಯ ಮನಸ್ಸನ್ನು ಕಲಕುತ್ತದೆ.</p>
				<p>ಕಾಡಿನ ಅಧಿಷ್ಠಾತ್ರಿ ದೇವತೆಯಾದ 'ಅರಣ್ಯಾನೀ' ಯನ್ನು ಸ್ತುತಿಸುವ ಮಂತ್ರಗಳ ಗುಚ್ಛವನ್ನು ದೇವಮುನಿ ಐರಮ್ಮದ: ಎಂಬ ಋಷಿ ರಚಿಸಿದ್ದಾನೆ. (ಈ ದ್ರಷ್ಟಾರನ ಇದೊಂದೇ ಸೂಕ್ತ ಋಗ್ವೇದದಲ್ಲಿ ಇರುವುದು.) ಅನುಷ್ಟುಪ್ ಛಂದಸ್ಸಿನಲ್ಲಿರುವ ಈ ಮಂತ್ರಷಟ್ಕ ಸ್ವಾರಸ್ಯಕರವಾಗಿದೆ.</p>
				<p>ಹನುಮತ್ ಕವಿ (ಹನ್ನೊಂದನೆ ಶತಮಾನ)ಯ<em>ಮಹಾನಾಟಕ</em>ದಲ್ಲಿ ಒಂದು ಸುಭಾಷಿತ ಬರುತ್ತದೆ:</p>
				<p class="verse"><strong>ಸುಟ್ಟು ಸುಟ್ಟರೂ ಬಿಟ್ಟೀತೆ ತನ್ನ ಹೊಳಪನು ಚಿನ್ನ?<br /> ಕೊಚ್ಚಿ ಕೊಚ್ಚಿದರೂ ಕಬ್ಬು ಸಿಹಿ ರುಚಿಯ ತನ್ನ?<br /> ತೇಯ್ದು ತೇಯ್ದರೂ ಎಷ್ಟು, ಗಂಧ ಪರಿಮಳವನ್ನ?<br /> ಹುಟ್ಟುಗುಣ ಬಿಟ್ಟು ಅಲುಗದು ಕೊನೆಗೂ ಉತ್ತಮರ ಬೆನ್ನ!</strong></p>
				<p>ಶತ್ರುವೇ ಆಗಿರಲಿ ಅವನು ತನ್ನ ಮನೆಗೆ ಬಂದ ಅತಿಥಿಯಾದರೆ ಅವನನ್ನ ಸತ್ಕರಿಸುವುದು ನಮ್ಮ ಸಂಸ್ಕೃತಿ. ತನ್ನ ಪಕ್ಕದಲ್ಲಿ ನಿಂತಿರುವ ಮರ ಕಡಿಯುವವನಿಗೂ ಸಹ ಆ ಮರ ನೆರಳನ್ನ ಕೊಡದೇ ಇರುವುದಿಲ್ಲ.<em>(ಅರೌ ಅಪಿ ಉಚಿತಂ ಕಾರ್ಯಂ ಆತಿಥ್ಯಂ ಗೃಹಂ ಆಗತೇ| ಛೇತ್ತುಂ ಪಾಶ್ರ್ವಗತಾ ಛಾಯಾಂ, ನ ಉಪಸಂಹರತಿ ದ್ರುಮಃ|| -ಹಿತೋಪದೇಶ, ಮಿತ್ರಲಾಭ ೪೪, ಶಾಙ್ರ್ಗಧರ ಪದ್ಧತಿ ೧೪೦೧, ಸುರಭಾ ೧೪೬:೧೭೧)</em>ತನ್ನನ್ನು ಕಡಿಯಬಂದ ಬಡಗಿಯನ್ನು ಕುರಿತು ಸೊಂಪಾಗಿ ಬೆಳೆದ ಕಾಡಿನ ಮರವೊಂದು ಹೀಗೆ ಹೇಳುತ್ತಂತೆ:</p>
				<p class="verse"><strong>ಸುಡು ಬಿಸಿಲು ಊರಿಂದ ಬಲು ದೂರ ನಡೆನಡೆದೆ<br /> ಬಂದಿರುವೆ ಬಾ ಕುಳಿತುಕೊ ಇಲ್ಲಿ ನೆರಳಲ್ಲಿ ಸ್ವಲ್ಪ<br /> ವಿಶ್ರಮಿಸಿಕೊ, ದಣಿವಾರಿದ ಬಳಿಕವೇ ತೊಡಗು ನೀ<br /> ಬಂದ ಕೆಲಸಕ್ಕೆ, ನಿನಗಾಗಲಾರದು ಬಹುಶಃ ಅಷ್ಟು ಕಷ್ಟ.</strong></p>
				<p>ಕಡಿದ ಕೊಡಲಿಯ ಕಾವಿಗೂ ಪರಿಮಳವನ್ನು ಗಂಧದ ಮರ ಹಬ್ಬುವುದನ್ನ ಕಂಡಾಗ ಆಶ್ಚರ್ಯವಾಗುವುದಿಲ್ಲವೇ?<em>(ಸುಜನೋ ನ ಯಾತಿ ವೈರಂ ಪರಹಿತ ಬುದ್ಧಿರ್ ವಿನಾಶಕಾಲೇಽಪಿ ಛೇದೇಽಪಿ ಚಂದನತರುಃ ಸುರಭಯತಿ ಮುಖಂ ಕುಠಾರಸ್ಯ||)</em>- ಎನ್ನುತ್ತದೆ<em> </em>ಸುಂದರ ಪಾಂಡ್ಯ ಅವರ<em>ನೀತಿದ್ವಿಷಷ್ಟಿಕಾ ೭೮.</em></p>
				<p class="vertical-delimiter"/>
			</section>
			<section class="level3 numbered" id="id-037.1.29">
				<h3 class="level3-title" epub:type="title"><span class="num"><em>೨೯</em></span>::   ಶ್ರೀ ಶಾಕಂಭರೀ ಪ್ರಾತಃ ಸ್ಮರಣಸ್ತವಃ <em>(ಬನಶಂಕರಿ ಸ್ಮರಣೆ)</em>(ಪುಟ ೮೨):</h3>
				<p>ಬಿಜಾಪುರ ಜಿಲ್ಲೆಯ ಬಾದಾಮಿ ತಾಲ್ಲೂಕಿನ ಚೋಳಚಗುಡ್ಡದ ಪ್ರದೇಶ ದಲ್ಲಿರುವ ಪ್ರಖ್ಯಾತ ಬಾದಾಮಿ ಬನಶಂಕರಿ ದೇವಿಗೆ<em>ಶಾಕಂಬರೀ, ಶಾಕಂಭರೀ, ಶಾಕಾಂಬರೀ</em>- ಇತ್ಯಾದಿ ಹಲವು ನಾಮಧೇಯಗಳು. ಕಾಯಿಪಲ್ಲೆಗಳಿಂದ ಜಗತ್ತನ್ನೇ ತುಂಬಿದವಳು, ಸೊಪ್ಪು ಕಾಯಿ ಹಣ್ಣುಗಳನ್ನೇ ಬಟ್ಟೆಯಾಗಿ ಉಟ್ಟುಕೊಂಡಿರುವವಳು, ಆಗಸದಗಲಕ್ಕೂ ಅಂದರೆ ಸಮೃದ್ಧವಾಗಿ ಯಥೇಚ್ಛವಾಗಿ ಕಂದಮೂಲ ಫಲಗಳನ್ನು ಅನುಗ್ರಹಿಸಿ ಭಕ್ತರನ್ನು ಪೋಷಿಸುವವಳು- ಹೀಗೆ ಹಲವು ಅರ್ಥಗಳನ್ನ ಈ ಹೆಸರುಗಳು ಸ್ಫುರಿಸುತ್ತವೆ. ಮಾರ್ಕಾಂಡೇಯ ಪುರಾಣದ<em>ದೇವೀಮಹಾತ್ಮ್ಯ</em>ದ (ದುರ್ಗಾಸಪ್ತಶತಿ) ಕೊನೆಯಲ್ಲಿ ಒಂದು ಮಾತು ಬರುತ್ತದೆ:</p>
				<p>''ನೂರಾರು ವರ್ಷಗಳ ಕಾಲ ಕ್ಷಾಮಡಾಮರಗಳಿಂದ ಭೂಮಿ ದುರ್ಭಿಕ್ಷ್ಯಕ್ಕೆ ಒಳಗಾಗಿದ್ದು, ಸಜ್ಜನರೆಲ್ಲ ಪರಿತಪಿಸುತ್ತಿದ್ದಾಗ ನಾನು ಅವತರಿಸುತ್ತೇನೆ. ದೇವತೆಗಳೇ, ಆ ಸಮಯದಲ್ಲಿ ನಾನು ನನ್ನ ಶರೀರದಿಂದಲೇ ಉತ್ಪನ್ನವಾದ ಸೊಪ್ಪು, ಕಾಯಿ, ಹಣ್ಣು ಮುಂತಾದ ತರಕಾರಿ (ಶಾಕ) ಆಹಾರಗಳಿಂದ ಪ್ರಪಂಚವನ್ನೆಲ್ಲ ತುಂಬಿ ಸಮಸ್ತ ಜಗತ್ತಿನ ಪ್ರಾಣಧಾರಣೆ ಪೋಷಣೆ ಮಾಡುತ್ತೇನೆ. ಆಗ ನನ್ನನ್ನು<em>ಶಾಕಂಭರೀ</em>ಎಂದು ಜನ ಕೊಂಡಾಡುತ್ತಾರೆ. (<em>ತತಃ ಅಹಂ ಅಖಿಲಂ ಲೋಕಂ ಆತ್ಮ ದೇಹ ಸಮುದ್ಭವೈಃ| ಭರಿಷ್ಯಾಮಿ ಸುರಾಃ ಶಾಕೈರ್ ಆವೃಷ್ಟೇ ಪ್ರಾಣ ದಾರಕೈಃ|| ಶಾಕಂಭರೀ ಇತಿ ವಿಖ್ಯಾತಿಂ ತದಾ ಯಾಸ್ಯಾಮಿ ಅಹಂ ಭುವಿ</em>||೧೧:೪೮-೪೯||)- ಎಂದು ದೇವಿಯೇ ಹೇಳಿದ್ದಾಳೆ.</p>
				<p>ಅನಾಮಕ ಕವಿಯ ಈ<em>ಶಾಕಂಬರೀ</em>(ಬನಶಂಕರಿ) ದೇವಿಯ ಪ್ರಾಥಃಸ್ಮರಣ ಸ್ತೋತ್ರವನ್ನು ಮಲ್ಹಾರಭಟ್ಟ ಬನಂಭಟ್ಟ ಪೂಜಾರ ಅವರ<em>'ಶ್ರೀಶಾಕಂಬರೀ (ಬನಶಂಕರೀ) ಸ್ತೋತ್ರ ಸಂಗ್ರಹ</em>'ದಿಂದ ಆರಿಸಿಕೊಂಡಿದ್ದೇನೆ.</p>
				<p class="vertical-delimiter"/>
			</section>
			<section class="level3 numbered" id="id-037.1.30">
				<h3 class="level3-title" epub:type="title"><span class="num"></span><em>:: ಬೈಬಲ್ ಗ್ರಂಥಸ್ಥ ಸುವರ್ಣ ವಾಕ್ಯಾನಿ  (ಬೈಬಲ್ ಪದ್ಯಗಳು)</em>(ಪುಟ ೮೪):</h3>
				<p><em>(೧) ದೇವರ ಪ್ರಾರ್ಥನೆ:</em>ಈಗಾಗಲೇ ಬಹಳ ಮಂದಿ ಯೇಸುವಿನ ಅನುಯಾಯಿಗಳಾಗಿದ್ದಾರೆ. ಅವರೆಲ್ಲ ಅವನ ಪ್ರವಚನಗಳಿಂದ ಪ್ರಭಾವಿತರಾಗಿದ್ದಾರೆ. ಈ ಮಾಂತ್ರಿಕನ ಮಾತಿನ ಮೋಡಿ, ಅವನ ಹಿಂಬಾಲಕರನ್ನೆಲ್ಲ ಒಂದುಗೂಡಿಸುತ್ತಿದೆ. ಇಷ್ಟು ದಿನವೂ ತಾವು ಹಗಲಲ್ಲೂ ಕತ್ತಲನ್ನೇ ಅನುಭವಿಸುತ್ತಿದ್ದೆವೇನೋ ಎಂದವರಿಗೆ ಅನ್ನಿಸಿಬಿಟ್ಟಿದೆ. ದೂರದಲ್ಲೆಲ್ಲೋ ಬೆಳಕು ಕಾಣುತ್ತಿದೆ. ಎಲ್ಲರಿಗೂ ಅದರ ಹತ್ತಿರ ಬೇಗ ಬೇಗ ಹೋಗುವ ಬಯಕೆ, ಮನದ ತುಡಿತ ತೀವ್ರವಾಗುತ್ತಿದೆ. ಚಿಕ್ಕಂದಿನಲ್ಲಿ ಅಭ್ಯಾಸ ಮಾಡಿದ ಮತ್ತು ಪ್ರಾರ್ಥನಾಮಂದಿರಗಳಲ್ಲಿ ಧರ್ಮಗುರುಗಳು ಬೋಧಿಸುತ್ತಿದ್ದ ಸ್ತುತಿಪದ್ಯಗಳು ನೆನಪಾಗುತ್ತವೆ; ಆದರೆ ಅವು ಅಷ್ಟು ಸಮರ್ಪಕ ಅನ್ನಿಸುತ್ತಿಲ್ಲ. ತಮ್ಮ ಮನದಾಳದ ಆಶಯಗಳನ್ನೆಲ್ಲ ಕೇಂದ್ರೀಕರಿಸಿ, ದೇವರನ್ನು ನೇರವಾಗಿ ಆಡುನುಡಿಯಲ್ಲೇ ಹಾರ್ದಿಕವಾಗಿ ಬೇಡಿಕೊಳ್ಳುವ ಒಂದು ಸರಳ ಪಾರ್ಥನೆ ಇದ್ದರೆ ಎಷ್ಟು ಸೊಗಸು. ಒಟ್ಟಿಗಿದ್ದೇವೆ, ಒಟ್ಟಾಗಿಯೇ ಹಾಡಿ, ದೇವರನ್ನು ಬೇಡಿ ಕೊಂಡಾಡೋಣ. ಹೇಗೆ ಬೇಡಿಕೊಳ್ಳಬೇಕು ಹೇಳಿಕೊಡು, ಗುರುವೇ- ಎಂದು ಯೇಸುವಿನ ಅನುಯಾಯಿಗಳು ಅವನನ್ನು ಕೇಳಿಕೊಳ್ಳುತ್ತಾರೆ. ಅವಾಗ ಮ್ಯಾಥ್ಯೂವಿನ ಯೇಸು ಹೀಗೆ ಉಪದೇಶಿಸಿದನಂತೆ; ಅದೇ ಈಗ ಪ್ರತಿಯೊಬ್ಬ ಕ್ರಿಸ್ತಮತಾವಲಂಬಿಯ ಅನುದಿನದ ಪ್ರಾರ್ಥನೆಯಾಗಿದೆ</p>
				<p>(ಮ್ಯಾಥ್ಯೂ ೬:೧೦-೧೩; ಲ್ಯೂಕ್ ೧೧:೨-೪ನ್ನೂ ನೋಡಿ; ಆದರೆ, ಇದು ಜಾನ್‍ನ ಸುವಾರ್ತೆಯಲ್ಲಿ ಬರುವುದಿಲ್ಲ!)</p>
				<p class="vertical-delimiter"/>
				<p><em>(೨) ಬೆಟ್ಟದ ಮೇಲಿನ ಉಪದೇಶ:</em>ಜಾನ್ ಸುವಾರ್ತೆಯಲ್ಲಿ ಇಲ್ಲದ,<em>ಸರ್ಮನ್ ಆನ್ ದ ಮೌಂಟ್</em><sup/>- ಎಂಬ ಜಗತ್‍ಪ್ರಸಿದ್ಧ ಉಪದೇಶ, ಕ್ರೈಸ್ತ ಮತಾವಲಂಬಿಗಳ ಮತ್ತು ಸಮಾನ ಮನಸ್ಕರ ಹೃದಯವನ್ನು ಸೂರೆಗೊಂಡ, ಸೂರೆಗೊಳ್ಳುತ್ತಿರುವ ಸುಧಾಸೇಚನ.</p>
				<p>ಕ್ರೈಸ್ತ ಬೋಧನೆಯ ಸಾರ, ಹೃದಯ, ಉಸಿರು, ಪ್ರಾಣ- ಎಂದೆಲ್ಲ ಜನ ಕೊಂಡಾಡುವ ಈ ಉಪದೇಶ ಹಲವು ಕಾರಣಗಳಿಗಾಗಿ ವಿಶಿಷ್ಟವಾದದ್ದು. ವೇದಾಂತ ಸಂದೇಶಕ್ಕೂ ಇದಕ್ಕೂ ಬಲು ಹತ್ತಿರದ ನಂಟು. ಪ್ರತಿಯೊಬ್ಬ ಮನುಷ್ಯನ ನಿಜವಾದ ಸ್ವಭಾವ ದೈವಿಕವಾದದ್ದು; ಜೀವನದ ಮುಖ್ಯ (ಏಕೆ, ಒಂದೇ ಒಂದು) ಉದ್ದೇಶವೆಂದರೆ, ಆ ದೈವತ್ವವನ್ನು ಮನಗಾಣುವುದು- ಹೀಗಾಗಿ, ಭಗವದ್ ಸಾಕ್ಷಾತ್ಕಾರವೇ ವೇದಾಂತದ (ಅಂದರೆ ಉಪನಿಷತ್ತಿನ) ಗುರಿ. ಇಲ್ಲಿ ಈ ಉಪದೇಶವೂ ಆ ಪರಿಪೂರ್ಣತೆಯತ್ತ ಒಯ್ಯುವ ಕೈಮರವೇ.</p>
				<p>(ನೋಡಿ ಮ್ಯಾಥ್ಯೂ ೫:೩-೧೦; ಲ್ಯೂಕ್ ೬:೨೦-೨೧; ಆದರೆ, ಮಾರ್ಕ್ ಮತ್ತು ಜಾನ್‍ಸುವಾರ್ತೆಗಳಲ್ಲಿ ಈ ಬೆಟ್ಟದ ಮೇಲಿಂದ ಮಾಡಿದ ಉಪದೇಶ- ಇಲ್ಲ!)</p>
				<p class="vertical-delimiter"/>
				<p><em>(೩) ಸತ್ಕುಲೀನರು ನಾವು ಎಲ್ಲ:</em>ಯಹೂದೀ ಜನಸ್ತೋಮವನ್ನು ಉದ್ದೇಶಿಸಿ ಯೇಸು ಪ್ರವಚನ ಮಾಡುತ್ತಿದ್ದಾನೆ. ಅವನಿಗೆ ಗೊತ್ತು, ತನ್ನನ್ನು ಧರ್ಮಲಂಡನೆಂದು<br />ಹೀಗಳೆವ, ಅದಕ್ಕಾಗಿ ತನ್ನನ್ನು ಕೊಲ್ಲಲೂ ಹೇಸದ ಕಟ್ಟಾ ಸಾಂಪ್ರದಾಯಿಕರು ಅಲ್ಲಿದ್ದಾರೆ. ತನ್ನನ್ನು ನಂಬಿದ ಅನುಯಾಯಿಗಳೂ ಅಲ್ಲಿ ಅವರ ಮಧ್ಯ ಇದ್ದಾರೆ. ಅವರನ್ನು ಕುರಿತು ಹೇಳಿದ ಹಾಗೆ ಮಾಡಿ, ಉಳಿದವರವರನ್ನು ಕೆಣಕಿ ಮಾತಿಗೆಳೆದು, ನಂಬಿಸುವ ಒಂದು ವಿಶಿಷ್ಟ ಶೈಲಿ ಜೀಸಸ್‍ನದು. ಘೋಷಿಸುತ್ತಾನೆ:</p>
				<p>-ಹೀಗೇ ಮಾತು ಮುಂದುವರಿಯುತ್ತದೆ. ಆ ಯಹೂದಿಗಳಿಗೆ ತಮ್ಮ ಕುಲದ ಮೂಲಪುರುಷ ಅಬ್ರಹಾಂ ಎಂದರೆ ಎಲ್ಲಿಲ್ಲದ ಗೌರವ. ತಮ್ಮ ಪೂರ್ವಜರನ್ನು ಕಷ್ಟಕಾರ್ಪಣ್ಯಗಳ ಕೋಟಲೆಯಿಂದ ಬಿಡಿಸಿ, ಸ್ಥಾನ ಮಾನ ದೊರಕಿಸಿಕೊಟ್ಟ ಮಹಾ ದೇವದೂತ. ಆ ಪ್ರವಾದಿ ದೇವಸಮಾನ ಸಹ. ಅವನ ಮಾತೇ ಮಾನ್ಯ. ಅವನ ಬಳಿಕ, ಕಾಲಕಾಲಕ್ಕೆ ಬಂದ ಇನ್ನುಳಿದ ಪ್ರವಾದಿಗಳು ಅಬ್ರಹಾಮನ ಹೆಜ್ಜೆಯಲ್ಲೇ ನಡೆದು ಮಾರ್ಗದರ್ಶನ ಮಾಡಿದವರು.</p>
				<p>ಈಗ ಈ ಜೀಸಸ್ ನೋಡಿದರೆ ತಾನು ಅಬ್ರಹಾಮನನ್ನು ಮೀರಿದ ದೇವದೂತನೆಂದುಕೊಳ್ಳುತ್ತಿದ್ದಾನೆ. ತಂದೆಯಿಂದ ಬಂದವನಂತೆ! ಯಾವ ಕಾರಣಕ್ಕಾಗಿಯಾದರೂ ಯಾರಿಗೆ ಯಾರು ಗುಲಾಮರಾಗಿದ್ದರೂ ಅವರಿಗೆ ಬಿಡುಗಡೆ ದೊರಕಿಬಿಡುತ್ತದಂತೆ. ಇವನನ್ನು ನಂಬಿದರೆ ಯಾರೂ ಸಾಯುವುದಿಲ್ಲವಂತೆ, ಅಮರರಾಗಿ ಬಿಡುತ್ತಾರಂತೆ. ಗುಡ್ಡದ ಮೇಲೆ ನಿಂತು ಪ್ರವಚನ ಮಾಡುತ್ತಿದ್ದ ಯೇಸುವಿಗೆ ಸಭಿಕರಲ್ಲಿ ಯಾರೋ ಗದರಿಸಿ ಹೇಳುತ್ತಾರೆ. ಆಗ ನಮ್ಮಂಥ ಎಲ್ಲರ ಪ್ರತಿನಿಧಿಯಾಗಿ ಸಭಿಕನೊಬ್ಬ ಅಂದು ಆಡಿದ ಮಾತು.</p>
				<p class="vertical-delimiter"/>
				<p><em>(೪) ನಂಬಿ ನನ್ನವರೇ, ನಾನೇ 'ಅವನು!':</em>ಎಲ್ಲ ಧರ್ಮಗಳಲ್ಲೂ ದೇವರ ಅವತಾರದ ಬಗ್ಗೆ ಒಂದಲ್ಲಾ ಒಂದು ರೀತಿಯಲ್ಲಿ ಘೋಷಣೆಗಳು ಇದ್ದೇ ಇರುತ್ತವೆ.</p>
				<p>ಶ್ರೇಷ್ಠ ವಸ್ತು, ವ್ಯಕ್ತಿಗಳಲ್ಲಿ ದೈವಾಂಶವನ್ನು ಕಾಣುವುದು ಭಾರತೀಯ ಸಹಜ ಮನೋಭಾವ. ಉತ್ತಮಿಕೆಯನ್ನು ಗೌರವಿಸುವುದು ಸಭ್ಯತೆಯ ಲಕ್ಷಣ. ಜೊತೆಗೆ, ಆ ಸಜ್ಜನಿಕೆಯನ್ನು ಉಳಿಸಲು ಬೆಳೆಸಲು ಆಗಾಗ್ಗೆ<em>ಅವನೇ</em>ಇಳಿದು ಬರುತ್ತಾನೆ.</p>
				<p class="verse"><strong>ಧರ್ಮದಿಳಿಜಾರು ತೋರಿ ಎಂದೆಂದು ಕೈಮೀರುವುದೋ,<br /> ತಲೆಯೆತ್ತಿ ಮೇಲೆದ್ದು ಅಧರ್ಮ ಮೆರೆದಾಡುವುದೋ,<br /> ಅಂದಂದು ಬರುವೆ ನಾ ಸಜ್ಜನಿಕೆ ಸಲಹಲು ಮತ್ತೆ ಹುಟ್ಟಿ,<br /> ಒಳಿತನುಳಿಸಲು ತುಳಿದಾಡೆ ಕೆಟ್ಟದರ ಉರಿತಲೆಯ ಮೆಟ್ಟಿ!</strong></p>
				<p>(<em>ಯದಾ ಯದಾ ಹಿ ಧರ್ಮಸ್ಯ ಗ್ಲಾನಿರ್ ಭವತಿ, ಭಾರತ| ಅಭ್ಯುತ್ಥಾನಂ ಅಧರ್ಮಸ್ಯ, ತದಾ ಆತ್ಮಾನಂ ಸೃಜಾಮಿ ಅಹಮ್|| ಪರಿತ್ರಾಣಾಯ ಸಾಧೂನಾಂ, ವಿನಾಶಾಯ ಚ ದುಷ್ಕೃತಾಂ, ಧರ್ಮ-ಸಂಸ್ಥಾಪನಾರ್ಥಾಯ, ಸಂಭವಾಮಿ ಯುಗೇ ಯುಗೇ||</em>-ಗೀತಾ ೪:೭-೮)</p>

				<p class="verse">ದುಷ್ಟಶಕ್ತಿಗಳೆದ್ದು ಬಾಧೆ ಕೊಡ ತೊಡಗಿದಾಗೆಲ್ಲ<br />ಅಂದಂದು ಹೀಗೆ ನಾ ಇಳೆಗಿಳಿದು ಬರುವೆ;<br /> ಮನುಕುಲಕೆ ಕಂಟಕರು, ಒಳ್ಳಿತೆಲ್ಲದರ ಹಗೆ<br /> ಅಂಥ ಆತತಾಯಿಗಳನಾಗ ಮುಗಿಸಿ ಬಿಡುವೆ.</p>
				<p>(<em>ಇತ್ಥಂ ಯದಾ ಯದಾ ಬಾಧಾ ದಾನವೋತ್ಥಾ ಭವಿಷ್ಯತಿ| ತದಾ ತದಾ ಅವತೀರ್ಯ ಅಹಂ, ಕರಿಷ್ಯಾಮಿ ಅರಿ ಸಂಕ್ಷಯಮ್||-ದೇವೀಮಾಹಾತ್ಮ್ಯ</em>, ದುರ್ಗಾಸಪ್ತಶತಿ ೧೧:೫೪-೫೫)</p>
				<p>ಹಳೆಯ ಒಡಂಬಡಿಕೆಗಳಲ್ಲೂ ಈ ಅವತಾರ ಕಲ್ಪನೆಯ ಭವಿಷ್ಯವಾಣಿಗಳಿವೆ:</p>
				<p class="verse">ನೋಡಿ, ಕಳುಹುವೆ ನಾನು ನಿಮಗಾಗಿ ಎಲಿಜ಼ನನು<br /> ಅವ ಬರುವ ನಿಮ್ಮೆಲ್ಲರುದ್ಧರಿಸಿ, ಹರಸಿ, ನಡೆಸೆ;<br /> ಜಗದ ಮುಗಿವಿನ ಮುನ್ನ ತಪ್ಪೊಪ್ಪು ತಾಳೆಯ ಮುನ್ನ<br /> [ಇರಿ ನಂಬಿ ಭರವಸೆ ಬೆಳಕ, ಚಿಂತಿಸದೆ ಮನದೆ.]</p>
				<p class="text-right"><strong>-ಬೈಬಲ್, ಮಲಾಚಿ(ಕಿ) ೪:೫</strong></p>
				<p class="verse">ಅವ ಬರುವ ನಿಮ್ಮಲ್ಲಿಂದ ಎನ್ನೆಡೆಗೆ ಅರಗುವರ,<br /> ಒಡೆಯ ತಾನಾಗುವನು ನಿಮ್ಮ ಹೃದಯಗಳ ಗೆದ್ದು;<br /> ನಿಮ್ಮ ಹಿರಿಯರ ಮಾತೇ ಮತ್ತೆ ಅವ ಆಡುವನು-<br /> ಅವನ ನಡೆ ನುಡಿಯಂತು ಸಲ್ಲುವುದಂದು, ಎಂದೂ.</p>
				<p class="text-right"><strong>-ಬೈಬಲ್, ಮಿ(ಮೈ)ಕಾಹ್ ೫:೨</strong></p>
				<p class="verse">ಜಗದ ಮೂಲೆ ಮೂಲೆಗಳಲ್ಲಿ, ಎಲ್ಲಿ ನೋಡಿದರಲ್ಲಿ<br /> ಇಡದೆ ಬಿಟ್ಟೆಹನೇನು ಅವ ತನ್ನ ಕುರುಹ, ಸಾಕ್ಷಿಯನ್ನ?</p>
				<p class="text-right"><strong>-ಈಸಾ ೧:೧೨</strong></p>
				<p>ಬೇರೆ ಧರ್ಮಗಳಲ್ಲೂ ಇಂತಹುದೆ ಮಾತುಗಳಿವೆ:</p>
				<p class="verse">ಎತ್ತಣಿಂದಲೋ ಬರುವ ಯುಗಯುಗದಿ ಗುರುವೊಬ್ಬ,<br />  ಸರಿನಡೆಯ ಹೆದ್ದಾರಿ ತೋರುವ ಆ ಮಾರ್ಗದರ್ಶಿ;<br /> ಜನರಿಗುಪದೇಶಿಸುತ, ಭರವಸೆಯ ಮೂಡಿಸುತ<br /> ಯಜ಼್‍ದಾನ್‍ನಾಣತಿಯನ್ನ ಬಿಡಿಸಿ ತಿಳಿಸಿ ಹೇಳುವಾತ.</p>
				<p class="text-right"><strong>-ಜಾ಼ರತುಷ್ಟ್ರ ಧರ್ಮ,<em>ಗಾಥಾ</em>೫೧:೫</strong></p>
				<p class="verse">ಬರುತಿಹನು ನೋಡುತಿರಿ ಇನ್ನೊಬ್ಬ ಸಂಬುದ್ಧ-<br /> ಮೊಳಗಿ ಎಲ್ಲೆಡೆ ಸ್ನೇಹದ ಕಹಳೆ, ಆಗಿ ಮೈತ್ರೇಯ;<br /> ಮರೆತಳಿದ ಕಳೆದುಳಿದ ಪಳೆಯುಳಿಕೆ ಚಿಗುರುವುದು-<br /> ಧರ್ಮಮಾರ್ಗವ ಬುದ್ಧ ಮತ್ತೆ ಬೋಧಿಸುವನು.</p>
				<p class="verse-author"><strong>-ಬುದ್ಧ, ಸೆವೆನ್ ಬಾಸ್ಕೆಟ್ಸ್, (ಆಕರ: ಡಾ| ಭಗವಾನ್ ದಾಸ್, ಪು. ೨೬೧)</strong></p>
				<p class="verse">ಕುಲ ಕುಲಕೂ ಕಳಿಸಿಹನು ಬೋಧಕರ ಚಿಂತಕರ<br /> ದಾರಿತೋರುವ ಕೈಗಳೆಚ್ಚರಿಸಿ ನಡೆಸುವರ;<br /> ಕಳುಹಿಸದೆ ಕರುಣಿಸದೆ ಬಿಟ್ಟಿಲ್ಲ ಹಿಂದೆ<em>ಅವನೆ</em>ಂದೂ,<br /> ಕಡೆಗಣಿಸಿಲ್ಲ ಸ್ವಲ್ಪವೂ ಯಾರ ಎಂದೆಂದೂ!</p>
				<p class="verse">ಅರಿಯದಜ್ಞರ ಬಳಿಗೆ, ನಿಂತವರತ್ತ ಬಟ್ಟೆಗೆಟ್ಟವರತ್ತ,<br /> ಅವರವರ ನಡೆಸುವ ಜ್ಞಾನಿಗಳನವನು ಕಳುಹುತಿಹನು.<br /> ಮನುಕುಲೋದ್ಧಾರಕರವರು, ಜನರ ಪಾಪವ ಕಳೆದು,<br /> ಪ್ರಭುವ ಕುರುಹು ಸುಳಿವು ತಿಳಿವನು ಬೋಧಿಸುವರು!</p>
				<p class="text-right"><strong>-ಖುರಾನ್, (ಉಲ್ಲೇಖ: ಭಗವಾನ್‍ದಾಸ್, <em>'ಎಸೆನ್ಷಿಯಲ್ ಯೂನಿಟಿ.. ..''ಗ್ರಂಥ,</em>ಪುಟ ೨೮೮)</strong></p>
				<p>ಈ ಎಲ್ಲ ಭವಿಷ್ಯವಾಣಿಗಳನ್ನು ನಿಜವಾಗಿಸಲು ಯೇಸು ಅವತರಿಸಿದ್ದಾನೆ.</p>
				<p class="vertical-delimiter"/>
				<p><em>(೫, ೬, ೭) ನನಗೆ ಗೌರವ ಬರಲೆಂದು ಹಂಬಲಿಸುವವ ನಾನಲ್ಲ.. .. ನಾನವನ ಬಲ್ಲೆ:</em>ಎಲ್ಲ ಕಾಲದಲ್ಲೂ ಎಲ್ಲ ಸಾಧುಸಂತರು ತಮ್ಮ ಪ್ರವಚನದ ಸಮಯದಲ್ಲಿ ನೆರೆದಿರುವ ಜನಸ್ತೋಮದಿಂದ ಎದುರಿಸಬಹುದಾದ ಒಂದು ಸಾಮಾನ್ಯ ಸನ್ನಿವೇಶವನ್ನು ಇಲ್ಲಿ ಕಾಣುತ್ತೇವೆ. ಯೇಸು ಹೇಗೆ ಅದನ್ನು ನಿಭಾಯಿಸುತ್ತಾನೆ ಎನ್ನುವುದನ್ನು ಸುವಾರ್ತೆಕಾರ ಚಿತ್ರಿಸುತ್ತಿದ್ದಾನೆ.</p>
				<p class="vertical-delimiter"/>
				<p><em>(೮) ಅಬ್ರಹಾಂನ ಮುನ್ನವೂ ನಾನಿದ್ದೆ, ಇರುವೆ!:</em>ಭಗವಂತನ ಅನಾದಿ ಅನಂತತ್ತ್ವವನ್ನು ನೇರವಾಗಿ ಪ್ರತಿಪಾದಿಸುವ ಮಾತು ಇದು. ಇಂಗ್ಲಿಷಿನಲ್ಲಿ ''ಬಿಫೋರ್ ಅಬ್ರಹಾಂ ವಾಸ್, ಐ ಆ್ಯಮ್''- ಎಂಬ ವರ್ತಮಾನ ಕಾಲದ ಕ್ರಿಯಾಪದವನ್ನು ಅರ್ಥಗರ್ಭಿತವಾಗಿ ಸುವಾರ್ತೆಕಾರ ಬಳಸುತ್ತಾನೆ. ಇದನ್ನೇ ಗೀತಾಚಾರ್ಯ ಹೀಗೆ ಹೇಳುತ್ತಾನೆ:</p>
				<p class="verse">ಆತ್ಮನೇ ನಾನಾಗಿ ಎಲ್ಲರೆದೆಯಲಿ ಇಹೆನು, ಅಲ್ಲೇ ನೆಲಸಿ,<br /> ಎಲ್ಲಕೂ ಮೊದಲು, ನಡು, ಕೊನೆಯಾಗಿ ನಾನೇ ಇರುವೆ!</p>
				<p>(ಅಹಂ ಆತ್ಮಾ, ಗುಡಾಕೇಶ, ಸರ್ವಭೂತ ಆಶಯ ಸ್ಥಿತಃ, ಅಹಂ ಆದಿಶ್ ಚ, ಮಧ್ಯಂ ಚ, ಭೂತಾನಾಂ ಅನ್ತ ಏವ ಚ|| -ಗೀತಾ ೧೦:೨೦)</p>
				<p>ಇದೇ ರೀತಿ ಶ್ರೀಕೃಷ್ಣನ ಅನಾದಿಯ ಬಗ್ಗೆ ಅರ್ಜುನ ಸಂದೇಹ ವ್ಯಕ್ತಪಡಿಸಿದಾಗ, ವಿವಸ್ವತನಿಗೂ ಮೊದಲು ಅಂದರೆ, ಈ ಯುಗಕಲ್ಪದ ಸೃಷ್ಟಿಗೂ ಮುನ್ನವೇ ತಾನಿದ್ದೆನೆಂಬ ವಿಚಾರವನ್ನು ಶ್ರೀ ಕೃಷ್ಣ ವ್ಯಕ್ತಪಡಿಸುತ್ತಾನೆ (<em>ಭಗವದ್‍ಗೀತೆ</em>೪:೧-೬).</p>
				<p>ಬೈಬಲ್‍ನಲ್ಲಿ ಇನ್ನೊಂದೆಡೆ ಈ ತತ್ತ್ವವನ್ನೇ ಇನ್ನೊಂದು ರೀತಿ ವ್ಯಕ್ತಪಡಿಸಿದ್ದಾರೆ: ನಾನೇ ಮೊದಲು ನಾನೇ ಕೊನೆ. ನಾನೇ<em>ಆಲ್ಫಾ</em>ಮತ್ತು ನಾನೇ<em>ಒಮೇಗಾ</em>ಸಹ!- ಎಂದು. (-ಬೈಬಲ್, ರೆವಲೇಷನ್ಸ್ ೧:೮) ಗ್ರೀಕ್ ವರ್ಣಮಾಲೆ ಯಲ್ಲಿ<em>ಆಲ್ಫಾ</em>ಎಂಬುದು ಮೊದಲ ಅಕ್ಷರ;<em>ಒಮೇಗಾ</em>ಎಂಬುದು ಇಪ್ಪತ್ತನಾಲ್ಕನೆಯ ಮತ್ತು ಕೊನೆಯ ಅಕ್ಷರ. ಮೊದಲನೆಯದು ಮತ್ತು ಕೊನೆಯದು ಎನ್ನುವುದಕ್ಕೆ<em>ಆಲ್ಫಾ</em>ಮತ್ತು<em>ಒಮೇಗಾ'</em>ಎಂಬ ಒಕ್ಕಣೆ ಬಳಸುವುದುಂಟು. ದೇವರು<em>ಅ</em>ಇಂದ<em>ಳ</em>ವರೆಗೆ ಎಂದಂತೆ.</p>
				<p class="vertical-delimiter"/>
				<p><em>(೯, ೧೦, ೧೧) ಎದೆ ತಳಮಳಗೊಳಲು ಬಿಡಬೇಡಿ ನನ್ನವರೆ.... ಸೊಲ್ಲು ಇನ್ನಿಲ್ಲ:</em>ಈ ಭಾಗದಲ್ಲಿ ಗೀತಾಚಾರ್ಯನ ''ನಾನೇ ಸತ್ಯ, ನಾನೇ ಮಾರ್ಗ, ನಾನೇ ನಿಜವಾದ ಜೀವನ; ನನ್ನನ್ನು ನಂಬಿ ನಡೆದರೆ ನಿಮ್ಮ ಬಾಳು ಹಸನಾಗಿರುತ್ತದೆ; ಕೊನೆಗೆ ಬಿಡುಗಡೆ ಖಂಡಿತ''- ಎಂಬ ಮಾತುಗಳು ಪ್ರತಿಧ್ವನಿಸುತ್ತಿವೆ.</p>
				<p class="vertical-delimiter"/>
				<p><em>(೧೨) ಅರ್ಥವಿಲ್ಲದ ಕುರುಡು ಆಚರಣೆಗಳ ಕಂತೆ:</em>ಎಲ್ಲ ಧರ್ಮಗಳಲ್ಲೂ ಸಾಂಪ್ರದಾಯಿಕರು ವಿಧಿ ಆಚರಣೆಗಳಿಗೆ ಆದ್ಯತೆಕೊಟ್ಟು ಮೂಲ ತಿರುಳನ್ನೇ ಕಡೆಗಣಿಸತೊಡಗಿದಾಗ ಸಾಧು ಸಂತರು ಎಚ್ಚರಿಕೆಯ ಮಾತುಗಳನ್ನು ಆಡುವುದುಂಟು, ಇದ್ದುದ್ದನ್ನು ಇದ್ದಹಾಗೆ ಹೇಳಿ ಅಂದಂದಿನ ಪುರೋಹಿತಶಾಹಿ ವ್ಯಕ್ತಿಗಳ ಕೆಂಗಣ್ಣಿಗೆ ಗುರಿಯಾಗುವುದು ಉಂಟು. ಈಗ ಆಗುತ್ತಿರುವುದು ಅದೇ.</p>
				<p class="vertical-delimiter"/>
				<p><em>(೧೩) ತಂಗಲೆನೆ ಕಾಣದೇನೂ ತಾಣ:</em>ಯಾವ ಪ್ರವಾದಿಗೂ ತನ್ನ ಹುಟ್ಟೂರಿನಲ್ಲಿ ಬಡಪೆಟ್ಟಿಗೆಗೆ ಮಾನ್ಯತೆ ಸಿಗುವುದಿಲ್ಲ ಎಂಬುದು ಎಲ್ಲ ಕಾಲಕ್ಕೂ ಅನ್ವಯಿಸುವ ಮಾತು.</p>
				<p class="verse">ಕಳುಹಿದೆವು ಕಾಲಕಾಲಕ್ಕೊಬ್ಬ ದೇಶದೇಶಕ್ಕೊಬ್ಬ<br /> ಸಾಧು ಸಂತ ಗುರು ಅನುಭಾವಿ ಪ್ರವಾದಿಗಳನು;<br />ಒಪ್ಪಲಿಲ್ಲ ಜನ, ಅಪ್ಪಿಕೊಳಲಿಲ್ಲ ಜನ, ಅವರಲ್ಲಿ<br />ಬವಣೆಗೊಳಗಾಗಿ ಅಸುನೀಗಿದವರೆಷ್ಟೋ ಮಂದಿ!</p>
				<p>-ಎಂದು ಗೋಳಾಡುವವರೇ ಎಲ್ಲರೂ.</p>
				<p class="verse">ಪೋರ ಬಂದರಿನಲ್ಲಿ, ಉಡುತಡಿಯ ಮಡಿಲಲ್ಲಿ,<br /> ಕಾಗಿನೆಲೆ, ಕಲಕತ್ತ, ನಜರೇತಿನಲ್ಲೂ<br />ಮೋಹನ, ಮಹಾದೇವಿ, ಕನಕ, ನರೇಂದ್ರ, ಏಸುಗಳು<br />ಊರ ಪೋರರು, ಹುಡುಗರು;<br />ಹುಡುಕ ತಡಕಾಡಿದರೂ, ಹೊಸದೇನ ಹೇಳಿದರೂ<br />ಗುರುತಿಸದೆ ಕಾಬೂಲಿವಾಲರ ಗ್ರಹಣಕ್ಕೆ<br />ಬೇಯದ ಅನ್ನ<br />ಊರೂರ ಸುತ್ತಿ, ಮೆರೆದು, ಮರಳಿದ ಮರುಘಳಿಗೆ ಮೃಷ್ಟಾನ್ನ!<br />ಗಾಂಧಿ, ಅಕ್ಕ, ದಾಸ, ವಿವೇಕಾನಂದ, ಕ್ರಿಸ್ತ;<br />ಆನೆ ನಡೆದದ್ದೇ ದಾರಿಯಾದಾಗ,<br />ಮರಕ್ಕಿಂತ ಮೊಳೆಗಳೇ ಮಿಗಿಲಾದ<br />ಸಂಪನ್ನ ಆತ್ಮನೇಪದಿಗಳ ಹುಂಬತನಕ್ಕೆ<br />ಪರಸ್ಮೈಪದಿಯ ಸಂಬಂಧ.<br />ಒಂದೇ ಗಣಕ್ಕೆ ಸೇರಿದ್ದೇವೆಂಬ ರಂಪ ಮಾತ್ರ.<br />ಎಲ್ಲ ಗದ್ದಲ ಮುಗಿದು, ಗಟ್ಟಿ ಒಂದೇ ಉಳಿದು, ಬೆ ಳೆ ದು,<br />ಬಾಳಿನ ನೀರು ಗಾಳಿ ಬೆಳಕಾಗಿ ಹೊಳೆದಾಗ<br />ಅನ್ನಿಸೀತು- ಇತ್ತೆ ಮೊದಲಲ್ಲೆ<br /> -ದೀಪದ ಕೆಳಗೇ ಕತ್ತಲೆ?</p>
				<p class="vertical-delimiter"/>
				<p><em>(೧೪) ಇನ್ನೂ ಬಹಳ ಹೇಳುವುದುಂಟು:</em>ಎಲ್ಲ ಅನುಭಾವಿಗಳ ತೊಳಲಾಟ ಇದೇನೆ. ತಮಗೆ ತಿಳಿದುದನೆಲ್ಲ ಹೇಳಿಬಿಡಬೇಕು ಎಂಬ ಮಹದಾಶಯ. ಆದರೆ ಈ ಅನುಭಾವ ಮಾತಿಗೆ ಮೀರಿದ್ದು. ಪ್ರತಿಯೊಬ್ಬ ಸಾಧಕನೂ ತಾನೇ ಸ್ವತಃ ಅನುಭವಿಸಬೇಕು. ಕೇಳಿ ತಿಳಿಯುವ ವಸ್ತು ಅದಲ್ಲ. ಓದಿ ತಿಳಿಯುವ ವಿಚಾರವೂ ಅದಲ್ಲ. ಕಠೋಪನಿಷತ್ (೧:೨:೨೩) ಹೇಳುತ್ತದೆ:</p>
				<p>ಇದನ್ನೇ ಸೂಚಿಸುತ್ತಾ, ಮುಂದೊಂದು ದಿನ ತಾನು ಹೇಳದೇ ಬಿಟ್ಟಿರುವುದನ್ನೆಲ್ಲಾ ಶ್ರದ್ಧಾಳುಗಳು ತಾವೇ ಅನುಭವಿಸಿ ಅರಿಯುತ್ತಾರೆ ಎಂದು ಯೇಸು ಹೇಳುತ್ತಿದ್ದಾನೆ.</p>
				<p class="vertical-delimiter"/>
				<p><em>(೧೫) ಬರುವೆನೆನೆ, ಬನ್ನಿ ನನ್ನೊಡನೆ ಬನ್ನಿ:</em>ಜಾನ್‍ನಲ್ಲಿ ಈ ಭಾಗ ಇಲ್ಲ; ಆದರೆ ಲ್ಯೂಕ್ ೯:೨೩-೨೫; ಮಾರ್ಕ್ ೮:೩೪-೩೭ ನಲ್ಲಿರುವ ಯೇಸುವಿನ ಈ ಮಾತುಗಳು ಉಪನಿಷತ್ತಿನ ''ಎಲ್ಲವನ್ನೂ ಬಿಟ್ಟು ದೇವರೆಡೆ ಹೋದವರಿಗೇ ಅವನು ಸಿಕ್ಕುವುದು''<em>(ತ್ಯಾಗೇನ ಏಕೇ ಅಮೃತತ್ವಂ ಆನುಶುಃ||</em>ಮಹಾನಾರಾಯಣ ಉಪನಿಷತ್ತು ೧೦:೫; ಕೈವಲ್ಯ ಉಪನಿಷತ್ತು ೨)- ಎಂಬ ಮಾತುಗಳನ್ನು ನೆನಪಿಸುತ್ತವೆ.</p>
			</section>
			<section class="level3 numbered" id="id-037.1.31">
				<h3 class="level3-title" epub:type="title"><span class="num"><em>೩೧</em></span><em> :: ಆದೊಡಂ ಪಣ್ಣೆಂಬುದಂ-ಸೈರಿಸಮ್</em></h3>
				<p><strong><em>(ಹೆಣ್ಣ ಸುದ್ದಿಯ ಇತ್ತ ಎತ್ತಬೇಡಿ)</em>(ಪುಟ ೧೦೨):</strong></p>
				<p>ಇದು ಕವಿ ಆಂಡಯ್ಯನ ಕೃತಿ (<em>ಕಬ್ಬಿಗರ ಕಾವಂ,</em>೧೧೫-೧೧೬) ಯಿಂದ ಆಯ್ದದ್ದು. ಇದ್ದ ಕತೆಗೆ, ಸುಟ್ಟರೂ ಮತ್ತೆ ಹುಟ್ಟಿ, ಕಾಮ 'ತ್ರಿನೇತ್ರ'ನನ್ನೇ ಗೆದ್ದ- ಎಂಬ ಒಂದು ಹೊಸ ತಿರುವನ್ನು ಕೊಡುವ ಕೆಲಸವನ್ನು ಕ್ರಿಸ್ತಶಕ ೧೧೮೦-೧೨೧೭ರ ಅವಧಿಯ, ಕನ್ನಡದ ಕವಿ ಈ ಆಂಡಯ್ಯ ಮಾಡಿದ್ದಾನೆ. ಒಂದೂ ಸಂಸ್ಕೃತ ಪದ ಉಪಯೋಗಿಸದೆ, (ತದ್ಭವ ಶಬ್ದಗಳಿಗೆ ರಿಯಾಯಿತಿ ಕೊಟ್ಟು), ಬರೀ ಕನ್ನಡದಲ್ಲಿ ''ಅಚ್ಚಗನ್ನಡಂ ಬಿಗಿವೊಂದು ಇರೆ'' ಬರೆದ ಖಂಡಕಾವ್ಯ<em>'ಕಬ್ಬಿಗರ ಕಾವಂ'</em>ಗೆ, ಕವಿಕಟ್ಟುಕೊಂಡ ಹೆಸರು-<em>'ಸೊಬಗಿನ ಸುಗ್ಗಿ', 'ಕಾವನ ಗೆಲ್ಲ'</em>ಅರ್ಥಾತ್<em>'ಮದನ ವಿಜಯ'</em>. (ನೋಡಿ:<em>ಕಬ್ಬಿಗರ ಕಾವಂ</em>, ಪದ್ಯ ೨೬೯-೨೭೦).</p>
				<p>ಕಾಮ ಶಿವನನ್ನು ಗೆದ್ದು, ಚಂದ್ರನನ್ನು ಅವನಿಂದ ಬಿಡಿಸಿಕೊಂಡು, ತನ್ನ ಊರಿಗೆ ಮರಳಿ, ತನ್ನ ಹೆಂಡತಿ ಇಚ್ಛೆಗಾರ್ತಿಯನ್ನು ಕೂಡಿಕೊಂಡು ಸಂತೋಷದಿಂದ ಇದ್ದ- ಎಂಬುದು ಕಾವ್ಯದ ಸಾರಾಂಶ.</p>
				<p>ಸಂಶೋಧಕರು ಹೀಗೆ ಅಭಿಪ್ರಾಯಪಡುತ್ತಾರೆ: ಕದಂಬ ವಂಶದ 'ಕಾಮದೇವ' ಎಂಬ ಒಬ್ಬ ರಾಜ ಇದ್ದ, ಮೇಲೆ ಹೇಳಿದ ಕಾಲದಲ್ಲೇನೇ. ಮಲೆ, ತುಳುನಾಡು, ಪಶ್ಚಿಮ ಕರಾವಳಿಗಳು ಇಲ್ಲಿನ ರಾಜ್ಯವಾಗಿತ್ತು. ಹಾನುಗಲ್ಲು ('ತಿಂಗಳ್' = ಚಂದ್ರ) ಮತ್ತು ಸುತ್ತಣ ಪ್ರದೇಶವನ್ನು ಹೊಯ್ಸಳರಾಜರು ಇವನಿಂದ ಕಿತ್ತುಕೊಂಡರು. ಆದರೆ, ಕಾಮದೇವ ಮತ್ತೆ ಹೋರಾಡಿದ; 'ಯುದ್ಧರಂಗ ತ್ರಿಣೇತ್ರ' ಎಂಬ ಬಿರುದು ಹೊಂದಿದ್ದ, ಹೊಯ್ಸಳರ ವೀರಬಲ್ಲಾಳ (ಇವನ ಒಬ್ಬ ಹೆಂಡತಿಯ ಹೆಸರು ಉಮೆ) ರಾಜನನ್ನು ಸೋಲಿಸಿದ. ಕಳೆದುಕೊಂಡು ಪ್ರದೇಶಗಳನ್ನು, ಮುಖ್ಯವಾಗಿ ಹಾನುಗಲ್ಲನ್ನು ಮರಳಿ ಪಡೆದ- ಎಂಬುದು ಶಾಸನಗಳಿಂದ ತಿಳಿದು ಬರುವ ವಿಷಯ. (ವಿವರಗಳಿಗೆ ನೋಡಿ: ಆಂಡಯ್ಯನ<em>ಕಬ್ಬಿಗರ ಕಾವಂ</em>, ಕನ್ನಡ ಸಾಹಿತ್ಯ ಪರಿಷತ್, ಬೆಂಗಳೂರು ಪ್ರಕಟಣೆ.)</p>
				<p>ಪ್ರಶಾಂತವಾದ ಆಶ್ರಮದ ವಾತಾವರಣ. ಶಿವ ತಪೋನಿಷ್ಠನಾಗಿ ಕುಳಿತಿದ್ದಾನೆ. ಅವನ ತಪೋಮಹಿಮೆ ಎಷ್ಟೆಂದರೆ, ಅಲ್ಲಿ ಪ್ರಕೃತಿಯ ವಿಹಾರ ವಿಲಾಸಗಳೆಲ್ಲ ನಿಂತು ಹೋಗಿ, ಕಾಡೇ ಒಟ್ಟಾರೆ ಒಂದು ಬರೆದ ಚಿತ್ರದಂತಿದೆ. ಹತ್ತಿರ ಇದ್ದು ಪರಿಚರ್ಯೆ ಮಾಡುತ್ತಿರುವ ಗಿರಿಜೆಯ ಪರಿವೆ ಅವನಿಗಿಲ್ಲ. ಅವರಿಬ್ಬರೂ ಮದುವೆಯಾಗಬೇಕು, ಕುಮಾರ ಹುಟ್ಟಬೇಕು, ಲೋಕಕಂಟಕ ತಾರಕಾಸುರನ ಸಂಹಾರ ಕುಮಾರನ ನೇತೃತ್ವದಲ್ಲಿ ಆಗಬೇಕು- ಇವೆಲ್ಲ ಬೇಗ, ಬೇಗ ಆಗಲಿ ಎಂಬ ಸದುದ್ದೇಶದಿಂದ, ದೇವತೆಗಳು ಕಾಮನನ್ನು ಹುರಿದುಂಬಿಸಿದ್ದಾರೆ; -ಶಿವನ ತಪಸ್ಸನ್ನು<br />ಭಂಗಮಾಡಲು ಕಳಿಸಿದ್ದಾರೆ. ತಪಸ್ಸಿಗೆ ಕುಳಿತ ಧೂರ್ಜಟಿ- ಶಿವ ತನ್ನ ಆಶ್ರಮದಲ್ಲಿ ಬಿಗಿಯಾದ ಕಟ್ಟುನಿಟ್ಟುಗಳನ್ನು ಇಟ್ಟಿದ್ದನಂತೆ.<em>ಕಬ್ಬಿಗರ ಕಾವಂ</em>ನಲ್ಲಿ ನಮ್ಮ ಹಳಗನ್ನಡದ ಕವಿ ಆಂಡಯ್ಯ ಮೇಲೆ ಹೇಳಿದ ಹಾಗೆ ವರ್ಣಿಸುತ್ತಿದ್ದಾನೆ.</p>
				<p>ಜೊತೆಗೆ, ಇಲ್ಲಿ ಕವಿ ಶ್ಲೇಷಾರ್ಥದಲ್ಲಿ ಕೆಲವು ಪದಗಳನ್ನು ಬಳಸುತ್ತಾನೆ.<em>ಅಂಚೆ, ಬಾಳೆ, ಆರಡಿ, ಸೋಗೆ, ನೆರೆ</em>- ಹೀಗೆ. ಈ ಎಲ್ಲ ವಿಶಿಷ್ಟ ಪದಗಳಿಗೆ ಬೇರೊಂದು ಶೃಂಗಾರಸೂಚಕ ಅರ್ಥವೂ ಇದೆ: ಅನುಕ್ರಮವಾಗಿ, ಹಂಸ, ಬೆಳೆದ ಹುಡುಗಿ, ದುಂಬಿ, ನವಿಲು, ಹೆಂಗಸಾಗಿ ಮೈತುಂಬಿಕೊಳ್ಳುವುದು- ಎಂದು. ಅಲ್ಲದೆ,<em>ಹಣ್ಣು</em>ಅಂದಾಗ,<em>ಹೆಣ್ಣು</em>ಧ್ವನಿಸುತ್ತೆ. ಕಡು ಬ್ರಹ್ಮಚರ್ಯಕ್ಕೆ ಈ ಪದಪ್ರಯೋಗಗಳು ಬಾಧಕ, ನಿಷಿದ್ಧ ಎಂದು ಕವಿಯ ಸುತ್ತುಬಳಸಿನ ಸೂಚನೆ!</p>
				<p>(<em>ಇದನ್ನೂ ನೋಡಿ: ಆಂಡಯ್ಯ (ಕವಿ-ಕಾವ್ಯ ವಿಮರ್ಶೆ)</em>(ಸಂ. ರಂ.ಶ್ರೀ ಮುಗಳಿ), ಶಾಂತಿ ಸೇವಾ ಸದನ, ಸೇಡಬಾಳ, ವಿಜಾಪುರ ಜಿಲ್ಲೆ, ೧೯೪೯ (ಇದರಲ್ಲಿ ಸಂ. ರಂ.ಶ್ರೀ ಮುಗಳಿ, ವರದರಾಜ ಹುಯಿಲಗೋಳ, ರಾವೆಂ ಕುಲಕರ್ಣಿ ಮತ್ತು ಕೆರಾ ದೇಶಪಾಂಡೆ ಅವರ ಲೇಖನಗಳೂ, ನಾಲ್ಕು ಉಪಯುಕ್ತ ಪರಿಶಿಷ್ಟಗಳೂ ಇವೆ.)</p>
				<p class="vertical-delimiter"/>
			</section>
			<section class="level3 numbered" id="id-037.1.32">
				<h3 class="level3-title" epub:type="title"><span class="num"><em>೩೨</em></span><em>:: ರನ್ನನ ಲಕ್ಷ್ಮೀ ಪ್ರಸಂಗ (ರನ್ನನ ಲಕ್ಷ್ಮಿ ಪ್ರಸಂಗ)</em>(ಪುಟ ೧೦೪):</h3>
				<p>ಲಕ್ಷ್ಮಿಯನ್ನು ತನ್ನ ಕಾವ್ಯದಲ್ಲಿ ಬರುವ ಒಂದು ಪಾತ್ರವನ್ನಾಗಿಸಿಕೊಂಡು, ಅವಳೊಡನೆ ಕವಿ ಪರೋಕ್ಷವಾಗಿ ಮಾತನಾಡುವ ಒಂದು ಕಥಾನಕವನ್ನು ಈ ಪ್ರಬಂಧದ ಪರಿಶಿಷ್ಟವಾಗಿ ಇರಿಸಿಕೊಂಡಿದ್ದೇನೆ. 'ಪಂಪ-ಭಾರತ' (ಹಳೆಗನ್ನಡ, ಸುಮಾರು ಕ್ರಿಸ್ತ ಶಕ ೯೪೦ ರ ರಚನೆ) ದಲ್ಲಿ ಕನ್ನಡದ ಮಹಾಕವಿ ಪಂಪ ನಾಲ್ಕಾರು ಪದ್ಯಗಳಲ್ಲಿ (೧೩:೯೯-೧೦೮) ಈ ಸನ್ನಿವೇಶವನ್ನು ಕಲ್ಪಿಸಿದ್ದಾನೆ.</p>
				<p><em>ನೀನಾರ್ಗೆ? ಏನೆಂಬೆ?.... ಪೊಸತಲ್ ಅರ್ದ ಅಂಬುಜಂಗಳ ಎಸರೊಳ್ ನಡೆಪಾಡುವಳೇಂ [ನೀಂ]? ಪಯೋಧಿಯಂ ಪೊಸೆದೊಡೆ ಪುಟ್ಟಿದಯ್? ಮುರವಿರೋಧಿಯ ಪತ್ನಿಯೇ....||</em>- ಎಂದು ಪಂಪನ ಆಶ್ವತ್ಥಾಮ ಅಲ್ಲಿ ಪ್ರಶ್ನಿಸುತ್ತಾನೆ.</p>
				<p>ಇದನ್ನೇ, ಅನಂತರ ಬಂದ, ಕ್ರಿ.ಶ. ೯೯೦ ರ ಸುಮಾರಿನ ಕವಿ ರನ್ನ, ಹಳೆಗನ್ನಡದಲ್ಲಿ ಇನ್ನೂ ಸ್ವಾರಸ್ಯ ತುಂಬಿ, ವಿವರಿಸುತ್ತಾನೆ. ಸುಮಾರು ಇದೇ ಕಾಲದ ಕವಿ, ನಾಗವರ್ಮನು ಬಾಣಭಟ್ಟನ ಸಂಸ್ಕೃತ 'ಕಾದಂಬರಿ'ಯನ್ನು ಕನ್ನಡಿಸಿದ್ದಾನೆ; ಅದರಲ್ಲಿ ಸಹ ಲಕ್ಷ್ಮಿಯ ರೀತಿಯನ್ನು ನಾಗವರ್ಮ ವಿಡಂಬನೆ ಮಾಡುತ್ತಾನೆ!. ಅದರಲ್ಲಿ ಇದೊಂದು ಪದ್ಯ:</p>
				<p><em>ಸುರೆಯಿಂ ಸೊರ್ಕಂ, ಸುರೋರ್ ವೀರುಹ ಕಿಸಲಯದಿಂ ರಾಗಮಂ, ಕೌಸ್ತುಭ ಪ್ರಸ್ತರದಿಂ ನೈಷ್ಠುರ್ಯಮಂ, ದುರ್ವಿಷಂ ಅವಿಷದಿನ್ ಉನ್ಮೋಹಮಂ, ಮುಗ್ಧದೋಷಾಕರನಿಂ ವಕ್ರತ್ವಮಂ, ದುಶ್ಚ್ಯವನನ ಹಯದಿಂ ವೇಗಮಂ- ತಾಳ್ದಿ, ನೀರಾಕರದಿಂದ್ ಏಳ್ತಂದಳ್ ಅಂತಾ ಸಿರಿ ಸಹಭವರಂ ಪೋಲ್ವುದೇಂ ಚೋದ್ಯಂ ಆಯ್ತೇ||೨೦||</em></p>
				<p>ಬಾಣ ಕವಿಯ ಸಂಸ್ಕೃತ<em>ಕಾದಂಬರಿ</em>ಯಲ್ಲಿ ಪ್ರಸಂಗ ಹೀಗೆ ಬರುತ್ತದೆ: ಉಜ್ಜಯಿನಿಯ ಯುವರಾಜ ಚಂದ್ರಾಪೀಡನಿಗೆ ಮಹಾಮಂತ್ರಿ ಶುಕನಾಸ ಎಂಬುವನು ಅವನನ್ನು ವಿನಯವಂತರಲ್ಲಿ ಶ್ರೇಷ್ಠನನ್ನಾಗಿಸಲು ಉಪದೇಶ ಮಾಡುತ್ತಿದ್ದಾನೆ. ಅವನಿಗೆ, ತನ್ಮೂಲಕ ಓದುಗರಿಗೆ, ನಮ್ಮ ಲಕ್ಷ್ಮಮ್ಮನ ಪ್ರಭಾವವನ್ನು<em>ಲಕ್ಷ್ಮೀಃ ಕಿಂ ಕಿಂ ಕರೋತಿ ಇತಿ ಉಪದಿಶತಿ||</em></p>
				<p>ರನ್ನನ<em>ಗದಾಯುದ್ಧ</em>ದ ೯ನೇ ಆಶ್ವಾಸ, ೩ ರಿಂದ ೧೭ ನೇ ಪದ್ಯದವರೆಗೆ ಇರುವ ಈ ಲಕ್ಷ್ಮೀ ಪ್ರಸಂಗವನ್ನು ನಾನು ಇಲ್ಲಿ ಆರಿಸಿಕೊಂಡಿದ್ದೇನೆ; ಕಾಸರಗೋಡಿನ ವಿದ್ಯಾನಗರದ ಸರ್ಕಾರಿ ಕಲಾ ಶಾಲೆಯಲ್ಲಿ ಪ್ರಾಧ್ಯಾಪಕರಾಗಿದ್ದ ಪಿ. ಸುಬ್ರಾಯ ಭಟ್ ಅವರ (೧೯೭೫ ರ ಮುದ್ರಣ)<em>ಗದಾಯುದ್ಧ ದರ್ಪಣ</em>ದಲ್ಲಿರುವ ಪಾಠವನ್ನು ಮೂಲವಾಗಿ ಇಟ್ಟುಕೊಂಡಿದ್ದೇನೆ. ಪಾಠಾಂತರಗಳನ್ನು [ಕಂಸ] ದಲ್ಲಿ ಸೂಚಿಸಿದ್ದೇನೆ. ಹೊಸಗನ್ನಡದಲ್ಲಿ ಕಾವ್ಯರೂಪದಲ್ಲಿಯೇ, ನಿಮಗೆ ಆ ಕತೆಯನ್ನ ಮರು-ಹೇಳಿದ್ದೇನೆ. ಸುಲಭವಾಗಿ ಅರ್ಥವಾಗಲೆಂದು ಒಂದೆರಡು ಕಡೆ ನನ್ನ ಮಾತನ್ನ ಮೂಲಕ್ಕೆ ಸ್ವಲ್ಪ ಸೇರಿಸಿದ್ದೇನೆ:</p>
				<p class="vertical-delimiter"/>
			</section>
			<section class="level3 numbered" id="id-037.1.33">
				<h3 class="level3-title" epub:type="title"><span class="num"><em>33</em></span> <em>:: ಚಿನ್ಮಯೀ ನೃತ್ಯ ಗೀತೆ (ಚಿನ್ಮಯೀ ನೃತ್ಯ ಗೀತೆ )</em>(ಪುಟ ೧೧೨):</h3>
				<p>ಸಂದರ್ಭ ಹೀಗಿದೆ: ತಮಿಳು ಮೂಲದ ಸಾಹಿತ್ಯ ರಚನೆ ಪೆರಿಯಸ್ವಾಮಿ ಥೂರನ್ ಅವರದು; ಸಂಗೀತ: ತುರೈಯೂರ್ ರಾಜಗೋಪಾಲ ಶರ್ಮ, ರಾಗಮಾಲಿಕಾ (ತಾಳಮಾಲಿಕಾ); ೧೯೭೪ರಲ್ಲಿ ಲಲಿತಾ ಮತ್ತು ಗೀತಾ ಅನಂತಕೃಷ್ಣ ಎಂಬ ಇಬ್ಬರು ಸೋದರಿಯರ ರಂಗಪ್ರವೇಶಕ್ಕಾಗಿ ಭರತ ಕಲಾಂಜಲಿಯ ಧನಂಜಯ ಅವರು ಮೊಟ್ಟಮೊದಲು ಈ<em>ವರ್ಣ</em>ವನ್ನು ಪ್ರಯೋಗಿಸಿದರು.</p>
				<p>ಅಮೆರಿಕಾದ ಕ್ಯಾಲಿಫೋರ್ನಿಯಾದ ಪ್ರಖ್ಯಾತ ನೃತ್ಯ ಕಲಾವಿದೆ ಶ್ರೀಮತಿ ಸವಿತಾ ಶಾಸ್ತ್ರಿ ಅವರ ಶಿಷ್ಯೆ, ಕುಮಾರಿ ಚಿನ್ಮಯಿ ಬೆಟ್ಟದಪುರ ಎಂಬುವರು ಅಮೆರಿಕಾದಲ್ಲಿ ತಮ್ಮ ರಂಗಪ್ರವೇಶದ ಸಂದರ್ಭದಲ್ಲಿ ಈ ತಮಿಳು ವರ್ಣವನ್ನು ಹಿನ್ನಲೆಯಾಗಿ ಇರಿಸಿಕೊಂಡು ನೃತ್ಯ ಮಾಡಿದರು. ಈ ನೃತ್ಯಗಾರ್ತಿ ಬೆಂಗಳೂರಿನ<br />ರವೀಂದ್ರ ಕಲಾಕ್ಷೇತ್ರದಲ್ಲಿ ಕನ್ನಡದ ಗೀತೆಗಳನ್ನೇ ಬಳಸಿಕೊಂಡು ನೃತ್ಯ ಪ್ರದರ್ಶನವಿತ್ತಾಗ, ರಂಗಪ್ರಯೋಗಕ್ಕಾಗಿ ಈ ಕನ್ನಡ ಭಾವಾನುವಾದವನ್ನು ನಾನು ಸಿದ್ಧಪಡಿಸಿದೆ.</p>
				<p><em>(ತಮಿಳಿನಿಂದ ಕನ್ನಡಕ್ಕೆ ಲಿಪ್ಯಂತರದಲ್ಲಿ ದೋಷಗಳು ಏನಾದರೂ ಇದ್ದರೆ ದಯವಿಟ್ಟು ಮನ್ನಿಸಬೇಕು!)</em></p>
				<p>ಮೂಲದಲ್ಲಿ ಇಲ್ಲದ ಈ ಗೀತದ ಕನ್ನಡ ಭಾಗದಲ್ಲಿ ಕೊನೆಯಲ್ಲಿ ಬರುವ ಕುಮಾರಸ್ವಾಮಿಯ ವಿವಿಧ ಹೆಸರುಗಳು (ಅಕಾರಾದಿಯಾಗಿ) ಹೀಗಿವೆ:</p>
				<p><em>ಅಗ್ನಿಜಾತ</em>(ಶಿವನ ವೀರ್ಯವನ್ನು ಮೊದಲು ಹೊತ್ತ ಬೆಂಕಿಯಲ್ಲಿ ಈತ ಹುಟ್ಟಿದ,ಆದ್ದರಿಂದ<em>ಅಗ್ನಿಭೂ</em>), <em>ಆರ್ಮೊಗ</em>(ಆರು ಮುಖವುಳ್ಳವ,<em>ಷಣ್ಮುಖ, ಷಡಾನನ,</em>ಆರು ಜನ ತಾಯಿಯರ ಎದೆಹಾಲನ್ನ ಒಮ್ಮೆಲೇ ಕುಡಿಯುತ್ತಿದ್ದ ಎಂಬ ಕವಿಋಷಿ ಕಲ್ಪನೆ), <em>ಕಾರ್ತಿಕೇಯ</em>(ಕೃತ್ತಿಕಾ ಸಮೂಹದ ನಕ್ಷತ್ರ ದೇವಿಯರ ಪೋಷಿತ ಶಿಶು), <em>ಕುಮಾರ</em>(ಚಿರಯೌವನದಿಂದ ಮೆರೆವ ಹಸುಗೂಸಿನ ಮನಸ್ಸಿನ ಬಾಲಪ್ರತಿಭೆ, ಯುವವಿಸ್ಮಯ) <em>ಕ್ರೌಂಚದಾರುಣ</em>(<em>ಕ್ರೌಂಚಾರಾತಿ,</em>ಕ್ರೌಂಚನೆಂಬ ಪರ್ವತಾಕಾರದ ರಾಕ್ಷಸನ ಅರಾತಿ ಎಂದರೆ ಶತ್ರು, ಮತ್ತು ಅವನನ್ನು ಕೊಂದವ), <em>ಗಾಂಗೇಯ</em>(ಮೊದಲು ಗಂಗೆಯಲ್ಲಿ ಪರಶಿವನ ವೀರ್ಯ ಬಿದ್ದಿದ್ದರಿಂದ, ಅದನ್ನವಳು ಹೊತ್ತಿದ್ದರಿಂದ ಇವ ಗಂಗೆಯ ಮಗನೂ ಹೌದು),<em>ಗುಹ</em>(ದೇವಸೇನೆಯನ್ನು<em>ಗುಹ್ಯತಿ</em>ಅಂದರೆ, ರಕ್ಷಿಸುವವ), <em>ತಾರಕಜಿತ್</em>(<em>ತಾರಕಾರಿ,</em>ತಾರಕನ ಶತ್ರು, ಅವನನ್ನು ಗೆದ್ದವ), <em>ದಂಡಪಾಣಿ</em>(ದುಷ್ಟದಮನ ಮತ್ತು ಶಿಷ್ಟರಕ್ಷಣೆಗಾಗಿ ಶಕ್ತಿಯೆಂಬ,<em>ವೇಲ್</em>ಎಂಬ ವಿಶೇಷ ದಂಡ ಆಯುಧವನ್ನು ಕೈಯಲ್ಲಿ ಹಿಡಿದಿರುವವ-ಆದ್ದರಿಂದ ಇವನು<em>ದಂಡಾಯುಧ, ವಡಿವೇಲ, ವೇಲಾಯುಧ, ಶಕ್ತಿಧರ), ಶಿಖಿವಾಹನ</em>(ನವಿಲೇರಿದವ,<em>ಬರ್ಹಿಣವಾಹನ, ಮಯೂರವಾಹನ</em>), <em>ಪಾರ್ವತೀನಂದನ</em>(ಗೌರೀ-ಶಂಕರರ ಮುದ್ದಿನ ಮಗ, ಪಾರ್ವತಿಗಂತೂ ಆನಂದದ ಬುಗ್ಗೆ), <em>ಬಾಹುಲೇಯ</em>(<em>ಬಾಹುಲ</em>ಅಂದರೆ ಬೆಂಕಿ, ಮತ್ತು ಅಗ್ನಿಯೇ ಅಧಿಷ್ಠಾತೃ ದೇವತೆಯಾಗಿರುವ ಕೃತ್ತಿಕಾ ನಕ್ಷತ್ರಪುಂಜಗಳು; ಅವರ ಪೋಷಿತಪುತ್ರ, ಮಗ ಬಾಹುಲೇಯ), <em>ಮಹಾ(ದಿವ್ಯ)ತೇಜ</em>(ಬೆಂಕಿಯಲ್ಲಿ ಹುಟ್ಟಿದವ ಬೆಂಕಿಯಷ್ಟೇ ಉಜ್ವಲ ಪ್ರಖರತೇಜಸ್ಸುಳ್ಳವನು), <em>ಮುರುಗ</em>(ತಮಿಳಿನಲ್ಲಿ ಷಣ್ಮುಖನ ಜನಪ್ರಿಯ ಹೆಸರು), <em>ವಿಶಾಖ</em>(ಅಶ್ವಿನ್ಯಾದಿ ಹದಿನಾರನೆಯ, ಇಂದ್ರಾಗ್ನಿ ದೇವತಾಕವಾದ ವಿಶಾಖಾ ನಕ್ಷತ್ರದಲ್ಲಿ ಹುಟ್ಟಿದವ), <em>ಶರವಣಭವ</em>(<em>ಶರವಣ</em>ಅಂದರೆ ಹುಲ್ಲುಜೊಂಡೆ,<em>ಶರ</em>ವೆಂದರೆ (ಬಾಣ ಎಂಬುದಲ್ಲದೆ) ಜಂಬುಹುಲ್ಲು ಮತ್ತು ಕೆನೆ ಮೊಸರ ಬೆಣ್ಣೆ ಎಂದೂ ಅರ್ಥ; ಇವನು ಶಿಶುವಾಗಿದ್ದಾಗ ಮೊದಲು ಪವಡಿಸಿದ್ದುದ್ದು ಹುಲ್ಲಿನ ಮೇಲೇನೇ, ಆದ್ದರಿಂದ ಈತ<em>ಶರವಣ-ಜಾತ</em>ಮತ್ತು<em>ಶರಜನ್ಮಾ</em>), <em>ಷಾಣ್ಮಾತುರ</em>(ಆರು ತಾಯಂದಿರ ಮಗ; ದೇವತೆಗಳಿಂದ ಕಳಿಸಲ್ಪಟ್ಟ, ಕೃತ್ತಿಕಾ ಮೊದಲಾದ ಆರು ನಕ್ಷತ್ರದೇವಿಯರು ಇವನ ಸಾಕುತಾಯಿಯರು), <em>ಸುಬ್ರಹ್ಮಣ್ಯ</em>(<em>ಸು</em>ಎಂದರೆ ಒಳ್ಳೆಯದೆಲ್ಲದರ,<em>ಬ್ರಹ್ಮಣ್ಯ</em>ಎಂದರೆ ದೈವತ್ವದ ಮೂರ್ತಿಮತ್ತಾದವನು), <em>ಸೇನಾನಿ</em>(ರಾಕ್ಷಸರನ್ನು ಸದೆ ಬಡಿಯಲು ದೇವತೆಗಳ ಸೈನ್ಯದ ಅಧಿಪತಿಯಾಗಿ, <em>ಮಹಾಸೇನ</em>ಆಗಿ ಹೋರಾಡಿದವನು),<em>ಸ್ಕಂದ</em>(ಸ್ಕನ್ನವಾದ, ಜಾರಿಬಿದ್ದ ಶಿವನ ವೀರ್ಯದಿಂದ ಜನಿಸಿದವ), <em>ಸ್ವಾಮಿ</em>(ಎಲ್ಲರನ್ನೂ ಕಾಪಾಡುವ ಪ್ರಭು, ಒಡೆಯ)</p>
				<p class="vertical-delimiter"/>
			</section>
			<section class="level3 numbered" id="id-037.1.34">
				<h3 class="level3-title" epub:type="title"><span class="num"><em>೩೪</em></span><em>:: ರಾಮ್ ರಹೀಮ್ (ರಾಮ ರಹೀಮ)</em>(ಪುಟ ೧೨೨):</h3>
				<p>ಮೂಲದಲ್ಲಿ ಇದೊಂದು ಅರ್ಥಗರ್ಭಿತ ಫಾರಸಿ ಪದಗುಚ್ಛಗಳಿಂದ ಶೋಭಿತವಾಗಿರುವ, ಯಾರೋ ಒಬ್ಬ ಅನಾಮಕ ಮುಸ್ಲಿಂ ಭಾವುಕ ಕವಿಯ ರಚನೆ. ಇಲ್ಲಿಯ ಕೆಲವು ಅಪರೂಪದ ಫಾರಸಿ ಪದಗಳ ಸಾಮಾನ್ಯ ಅರ್ಥ ಹೀಗಿವೆ:</p>
				<p><em>ಗರಜ್</em>ಅಂದರೆ ಕಾರಣ,<em>ಇಷ್ಕ್</em>ಅನುರಾಗ,<em>ಮತ್‍ಲಬ್</em>ಉದ್ದೇಶ,<em>ದೀನ್</em>ಅನ್ನುವುದು ಇಸ್ಲಾಮಿನ ಮೂಲ ತತ್ವಗಳನ್ನು ಒಳಗೊಂಡ ಒಂದು ನಿರ್ಗುಣೋಪಾಸನೆಯ ಆಸ್ತಿಕ ಪಂಥ,<em>ಮಕ್‍ಸದ್</em>ಎಂದರೆ ತಲುಪಬೇಕಾದ ಗುರಿ,<em>ಸಾಲೀಕ್</em>ಸರ್ವಸಂಗ ಪರಿತ್ಯಾಗಿಯಾಗಿ ಪರಿವ್ರಾಜಕನಾಗಿರುವ ಸಂನ್ಯಾಸಿ,<em>ಆಗಾಹ್</em>ಬಹುಶ್ರುತ,<em>ಖಾಮ್‍ಖಯಾಲಿ</em>ಮನಸೋ ಇಚ್ಛೆ,<em>ಮಜಹಬ್</em>ಧಾರ್ಮಿಕ ಪಂಥ,<em>ತಕ್‍ಬೀರ್</em>ದೇವರಲ್ಲಿ ಬಿನ್ನಹ,<em>ಹಾಸಿಲ್</em>ಪರಿಣಾಮ,<em>ಫ಼ಹಮ್</em>ಗ್ರಹಣಶಕ್ತಿ,<em>ನಾದಾನ್</em>ಬುದ್ಧಿಮಾಂದ್ಯದವ,<em>ತಾರೀಫ್</em>ಬಣ್ಣನೆ,<em>ಈಮಾನ್</em>ಧರ್ಮ,<em>ತಾಲೀಮ್</em>ಸಂದೇಶ,<br />ತಯಾರಿ;<em>ತಫ್‍ಸೀರ್</em>ವಿವರಣೆ,<em>ಖಸಲತ್</em>ಸ್ವಭಾವ, ಆಮಾಲ್ ಎಂದರೆ ಕ್ರಿಯೆ/ಪ್ರತಿಕ್ರಿಯೆ. ಈ ಅರ್ಥಗಳಲ್ಲಿ ನಾನು ಮೂಲವನ್ನು ಕನ್ನಡಿಸಿದ್ದೇನೆ.</p>
				<p>ಮೂಲ ಫಾ಼ರಸಿ ಕವಿತೆಯ ಮತ್ತು ನನ್ನ ಕನ್ನಡ ಅನುವಾದಗಳ ಕೊನೆಯಲ್ಲಿ ಕೊಟ್ಟಿರುವ ಅಡಿಟಿಪ್ಪಣಿಗಳನ್ನು ದಯವಿಟ್ಟು ಗಮನಿಸಿ. ಭಾರತೀಯ ವಿದ್ಯಾಭವನ, ಮುಂಬೈ ಶಾಖೆಯವರು ೧೯೯೦ ರಲ್ಲಿ ಪ್ರಕಟಿಸಿರುವ ಡಾ| ಭಗವಾನ್ ದಾಸ್ ಅವರ ಪುಸ್ತಕದ ಏಳನೆಯ ಮುದ್ರಣದಲ್ಲಿನ ಪಾಠವನ್ನ ನಾನು ಬಳಸಿಕೊಂಡಿದ್ದೇನೆ.</p>
				<p>ಸುಮಾರು ಎರಡೂವರೆ ವರ್ಷ ಕಾಲ ನಾವು ಇರಾನಿನ ಟೆಹರಾನ್‍ನಲ್ಲಿ ವಾಸಿಸುತ್ತಿದ್ದೆವು. ಫಾ಼ರಸಿ ಪರಿಸರದಲ್ಲಿ ಇದ್ದ ಆ ದಿನಗಳ ನೆನಪು ಇನ್ನೂ ಹಸಿರಾಗಿದೆ. ಪ್ರಖ್ಯಾತ ಫಾ಼ರಸಿ ಕವಿಗಳ ಹಲವಾರು ಕವನಗಳನ್ನ ಕನ್ನಡಿಸಿ, ಅದರದೇ ಇನ್ನೊಂದು ಫಾ಼ರಸಿ ಗೀತಗುಚ್ಛವನ್ನ ತರುವ ಹವಣಿಕೆಯಲ್ಲೂ ನಾನಿದ್ದೇನೆ. ಈ ಸಾಹಸದಲ್ಲಿ ಫಾ಼ರಸಿಯಿಂದ ಹಿಂದಿಗೂ, ಇಂಗ್ಲಿಷಿಗೂ ಮತ್ತು ಕನ್ನಡಕ್ಕೂ ಈಗಾಗಲೇ ಅನುವಾದಿತ ವಾಗಿ ಬಂದಿರುವ ಪುಸ್ತಕಗಳ ನೆರವನ್ನು ಕೃತಜ್ಞತೆಯಿಂದ ಪಡೆಯುತ್ತಿದ್ದೇನೆ.</p>
				<p>ಈ ಕವನವನ್ನು ಕನ್ನಡಿಸುವಾಗ ಡಾ| ಭಗವಾನ್ ದಾಸ್ ಅವರ ಇಂಗ್ಲಿಷ್ ಅನುವಾದ, ಪ್ರೊ| ಜಾನ್ ಮೇಸ್ ಬರೆದ<em>ಮಾಡ್ರನ್ ಪರ್ಷಿಯನ್</em>(ಸೇಂಟ್ ಪಾಲ್ಸ್ ಹೌಸ್, ಲಂಡನ್ ೧೯೭೪) ಪುಸ್ತಕಗಳ ಸಹಾಯವನ್ನು ಪಡೆದಿದ್ದೇನೆ.</p>
				<p>ಸರ್ವಧರ್ಮ ಸಮನ್ವಯತೆಯ ತಮ್ಮ ಅಪೂರ್ವವಾದ ಅಮೋಘ ಸಿದ್ಧಾಂತದ ಪ್ರಚಾರವನ್ನೇ ಬಾಳ ಹೆಗ್ಗುರಿಯಾಗಿ ಇರಿಸಿಕೊಂಡಿದ್ದ ಭಾರತರತ್ನ ಡಾ| ಭಗವಾನ್ ದಾಸ್ ಅವರು ಭಾರತದ ಸ್ವಾತಂತ್ರ್ಯ ಹೋರಾಟದ ಮುಂಚೂಣಿಯಲ್ಲಿದ್ದವರು; ಮಹಾತ್ಮ ಗಾಂಧೀಜಿಯವರ ಅನುಯಾಯಿಗಳು.<em>'ಸರ್ವಧರ್ಮಗಳ ಮೌಲಿಕ ಐಕ್ಯತೆ'</em>ಗ್ರಂಥ ಇಂಗ್ಲಿಷ್‍ನಲ್ಲಿ ಮೊದಲ ಆವೃತ್ತಿಯಾಗಿ ಪ್ರಕಟವಾಗಿದ್ದು ೧೯೩೨ ರಲ್ಲಿ; ೧೯೪೬ ರಲ್ಲಿ ಅದರ ಮೂರನೇ ಮುದ್ರಣ ಅಮೆರಿಕಾದಲ್ಲಿ ಬೆಳಕು ಕಂಡಿತು. ವಿಶ್ವಾದ್ಯಂತ ಹಲವಾರು ಚಿಂತಕರಿಂದ ಉಲ್ಲೇಖಿತವಾದ ಈ ಆಕರ ಗ್ರಂಥ ೧೯೯೦ರ ವೇಳೆಗಾಗಲೇ ಏಳು ಮುದ್ರಣಗಳನ್ನು ಕಂಡು ಲಕ್ಷಾಂತರ ಪ್ರತಿಗಳು ಆಸಕ್ತರ ಕೈ ಸೇರಿದ್ದವು.</p>
				<p class="vertical-delimiter"/>
			</section>
			<section class="level3 numbered" id="id-037.1.35">
				<h3 class="level3-title" epub:type="title"><span class="num">೩೫</span> ::  ಸರ್ವೇ ಹಿ ಬ್ರಹ್ಮಣಾ ಪ್ರತಿಷ್ಠಿತಮ್ <em>(ಯಾರು ಯಾರ ಹೊತ್ತಿಹರಯ್ಯ)</em>(ಪುಟ ೧೨೬):</h3>
				<p>ಭಗವತ್,<em>ಅಭಿಧರ್ಮಕೋಶ</em>ವ್ಯಾಖ್ಯೆಯಲ್ಲಿ ಈ ಮಾತುಗಳು ಬರುತ್ತದೆ ಎನ್ನುತ್ತಾರೆ ಮಾಕ್ಸ್‍ಮುಲ್ಲರ್. ಬಹುಶಃ ಇದು ಉಪನಿಷತ್ತಿನ ಉಲ್ಲೇಖವೇ ಇರಬೇಕು ಎಂದೂ ಸಹ ಅವರು ಅಭಿಪ್ರಾಯಪಡುತ್ತಾರೆ. ಬೃಹದ್ ಆರಣ್ಯಕ ಉಪನಿಷತ್ ೩:೬:೧ರಲ್ಲಿ ಗಾರ್ಗಿ ವಾಚಕ್ನವಿ ಮತ್ತು ಯಜ್ಞವಲ್ಕ್ಯರ ಸಂವಾದವೂ ಸಹ ಇದೇ ವಿಚಾರವಾಗಿ ನಡೆಯುತ್ತದೆ. ಗಾರ್ಗಿ:<em>''ಯದ್ ಇದಂ ಅಪ್ಸು ಓತಂ ಚ ಪ್ರೋತಂ ಚ ಕಸ್ಮಿನ್ ನು ಖಲು ಆಪಃ ಓತಾಃ ಚ ಪ್ರೋತಾಃ ಚ''</em>- ಇತಿ; ಯಾಜ್ಞವಲ್ಕ್ಯ:<em>''ಗಾರ್ಗಿ, ವಾಯೌ''</em>- ಇತಿ<em>''ವಾಯುಃ ಅಂತರಿಕ್ಷ ಲೋಕೇಶು....''</em>ಇತ್ಯಾದಿ. (ಆಕರ: ಮ್ಯಾಕ್ಸ್‍ಮ್ಯುಲರ್,<em>ದ ಉಪನಿಷತ್ಸ್</em>, ಪೀಠಿಕೆ ಪುಟ ೯೮, ಕೊನೆಯ ಅಡಿಟಿಪ್ಪಣಿ)</p>
				<p class="vertical-delimiter"/>
			</section>
			<section class="level3 numbered" id="id-037.1.36">
				<h3 class="level3-title" epub:type="title"><span class="num">೩೬</span> :: ಕೃತಜ್ಞತಾ ಸಮರ್ಪಣಮ್<em>(ಕೃತಜ್ಞತೆ)</em>(ಪುಟ ೧೨೮):</h3>
				<p>ಅಮೆರಿಕಾದಲ್ಲಿ ಕ್ಯಾಲಿಫೋರ್ನಿಯಾದಲ್ಲಿ ವಾಸಿಸುತ್ತಿದ್ದಾಗ, ಅಲ್ಲಿನ<em>'ಸರ್ವಧರ್ಮ ಸಮನ್ವಯ ಸಂಘ'</em>ವೊಂದರ ಸಕ್ರಿಯ ಸದಸ್ಯರಾಗಿ ನಾವು ದಂಪತಿಗಳು ಇದ್ದೆವು.</p>
				<p>ಅಮೆರಿಕಾದಲ್ಲಿ ಜನಪ್ರಿಯವಾದ<em>'ಥ್ಯಾಕ್ಸ್ ಗಿವಿಂಗ್ ಡೇ'</em>ಅಂಗವಾಗಿ ಒಂದು ಕಾರ್ಯಕ್ರಮವನ್ನು ಈ 'ಸರ್ವಧರ್ಮ ಸಮನ್ವಯ ಸಂಘ' ಏರ್ಪಡಿಸಿತ್ತು. ಹಿಂದೂ, ಇಸ್ಲಾಂ, ಕ್ರಿಶ್ಚಿಯನ್, ಯಹೂದಿ, ಜೈನ, ಬೌದ್ಧ, ಸಿಖ್ ಮುಂತಾದ ಎಲ್ಲಾ ಧರ್ಮಗಳ ಅನುಯಾಯಿಗಳು ತಮ್ಮತಮ್ಮ ಧರ್ಮಗ್ರಂಥಗಳಲ್ಲಿ ದೇವರಿಗೆ ಕೃತಜ್ಞತೆಯನ್ನು ಸಮರ್ಪಿಸುವ ಮಂತ್ರ ಸ್ತುತಿ ಪದ್ಯಗಳೊಂದಿಗೆ ಏನಾದರೂ ವಿದ್ಯುಕ್ತವಾಗಿ ಆಚರಣೆಗಳಿದ್ದರೆ, ಅಂತಹದೊಂದನ್ನು ಪ್ರಾತಿನಿಧಿಕವಾಗಿ ಪ್ರದರ್ಶಿಸಲು ಆ ಸಂಘ ಒಂದು ಕಾರ್ಯಕ್ರಮವನ್ನು ಏರ್ಪಡಿಸಿತ್ತು.</p>
				<p>ಹಿಂದೂಗಳು ತಮ್ಮ ದೈನಂದಿನಿಕ ಪ್ರಾರ್ಥನೆ, ಪೂಜೆ, ವ್ರತಕಥೆ ಮುಂತಾದವುಗಳಲ್ಲಿ ಸಾಮಾನ್ಯವಾಗಿ ಬಳಸುವ ಯಾವ ಸ್ತೋತ್ರ ಪದ್ಯಗಳಲ್ಲೂ, ''ನಾವು ಕೇಳಿದ್ದನ್ನೆಲ್ಲ ನಮಗೆ ತಕ್ಕದುದನ್ನೆಲ್ಲ ದಯಪಾಲಿಸಿರುವೆ; ನಿನಗೆ ಕೃತಜ್ಞತೆಗಳು''- ಎಂದು ಸ್ಪಷ್ಟವಾಗಿ ನೇರವಾಗಿ ದೇವರಿಗೆ ಹೇಳುವ ನನಗೆ ಕಂಡುಬರಲಿಲ್ಲ.</p>
				<p><em>ನಮಃ</em>(ವಂದನೆಗಳು),<em>ಜಯತು</em>(ಜಯವಾಗಲಿ),<em>ದೇಹಿ</em>(ಕೊಡು),<em>ಅವತು</em>,<em>ಪಾತು</em>(ಕಾಪಾಡಲಿ),<em>ರಕ್ಷ ಮಾಂ, ಪಾಹಿ ಮಾಂ</em>(ನನ್ನನ್ನು ರಕ್ಷಿಸು, ಕಾಪಾಡು)- ಇತ್ಯಾದಿ ಬಿನ್ನಹಗಳಿವೆಯೋ ಹೊರತು, ನಮ್ಮ ಎಲ್ಲಾ ಪ್ರಾಚೀನ ಪ್ರಾರ್ಥನಾ ಸಾಹಿತ್ಯದಲ್ಲಿ ಕೃತಜ್ಞತೆಯನ್ನು ಸೂಚಿಸುವ ಸ್ತೋತ್ರಗಳು ಇಲ್ಲ.</p>
				<p>ಈಶಾವಾಸ್ಯ ಉಪನಿಷತ್ತಿನಲ್ಲಿ (೧೮)<em>''ಅಗ್ನೇ ನಯ ಸುಪಥಾ ರಾಯೇ ಅಸ್ಮಾನ್ ವಿಶ್ವಾನಿ ದೇವ ವಯುನಾನಿ ವಿದ್ವಾನ್| ಯುಯೋಧಿ ಅಸ್ಮಾತ್ ಜುಹುರಾಣಂ ಯೇನೋ<br />ಭೂಯಿಷ್ಠಾಂ ತೇ ನಮ ಉಕ್ತಿ ವಿಧೇಮ||''</em>- ಎಂಬಲ್ಲಿ<em>'ನಮಃ ಉಕ್ತಿಂ ವಿಧೇಮ'</em>- ಎಂಬುದು 'ನಿನಗೆ ವಂದನೆಗಳನ್ನು ಸಮರ್ಪಿಸುತ್ತೇನೆ.'- ಎನ್ನುವ ಆಭಾರ ಮನ್ನಣೆಯ ಮಾತು ಇದ್ದರೂ, ಅದು ಹೋಮ ಹವನಗಳ ಅಂತ್ಯದಲ್ಲಿ ಅಗ್ನಿಕುಂಡಕ್ಕೆ ಪ್ರದಕ್ಷಿಣೆ ಮಾಡಿ ನಮಸ್ಕರಿಸುವಾಗ ಹೇಳುವ ಮಂತ್ರವಾಗಿ ಉಳಿದುಬಿಟ್ಟಿದೆ; ದಿನನಿತ್ಯದ ಬಳಕೆಯಲ್ಲಿ ಇದು ಪ್ರಚಾರಕ್ಕೆ ಬಂದಿಲ್ಲ.</p>
				<p>ಈ ಹಿನ್ನಲೆಯಲ್ಲಿ ನಾನು ಈ<em>'ಕೃತಜ್ಞತಾ'</em>ಪದ್ಯಗಳನ್ನು ಮೊದಲು ಸಂಸ್ಕೃತದಲ್ಲಿ ರಚಿಸಿದೆ. ಆಮೇಲೆ ಕನ್ನಡ ಮತ್ತು ಇಂಗ್ಲಿಷಿನಲ್ಲಿ ಅದರ ಭಾವಾನುವಾದ ಪದ್ಯಗಳನ್ನು ರಚಿಸಿ ಪ್ರಯೋಗಿಸಿದೆ.</p>
				<p>ಸ್ವಲ್ಪ ದಿನಗಳ ನಂತರ, ಇನ್ನೊಂದು ಸಂದರ್ಭದಲ್ಲಿ ಅಮೆರಿಕಾದ ಕ್ಯಾಲಿಫೋರ್ನಿಯಾ, ಸನ್ನಿವೇಲ್ ನಗರದ ಹಿಂದೂ ದೇವಾಲಯದಲ್ಲಿ<em>'ಕೃತಜ್ಞತಾ ಸಮರ್ಪಣಾ ಪೂಜೆ'</em>ಎಂಬ ಒಂದು ವಿಶಿಷ್ಟ ವ್ರತದ ರೂಪದಲ್ಲಿ ಸಹ ಈ ಸ್ತೋತ್ರಗಳನ್ನು ಭಾಗವಹಿಸಿದ ನೂರಾರು ಸ್ನೇಹಿತರೊಂದಿಗೆ ಯಶಸ್ವಿಯಾಗಿ ಪ್ರಯೋಗಿಸಿದೆವು.</p>
				<p class="vertical-delimiter"/>
			</section>
		</section>
		<section class="level2 numbered" id="id-037.2">
			<h2 class="level2-title" epub:type="title"><span class="num">೦೨:</span><em>ಸಂಸ್ಕೃತ ಮೂಲ ಪದ್ಯಗಳ ಮೊದಲ ಸಾಲುಗಳ ಅಕಾರಾದಿ</em></h2>
			<p>ಅದ್ಯಾಪಿ ತಂ ಅವಿಗಣ್ಯ ಕೃತಾಪರಾಧಂ /೧೪</p>
			<p>ಅಧುನಾ ವಯಂ ಬುದ್ಧಾ ಜಾನೀಮೋ ಯತ್ ತ್ವಂ ಭೂತಾವಿಷ್ಟಃ /೯೦</p>
			<p>ಅಮೋ ಅಹಂ ಅಸ್ಮಿ ಸಾ ತ್ವಮ್| /೧೨</p>
			<p>ಅರಣ್ಯಾನಿ, ಅರಣ್ಯಾನಿ ಅಸೌ ಯಾ ಪ್ರ ಇವ ನಶ್ಯಸಿ /೮೦</p>
			<p>ಆಪೋ ಹಿ ಷ್ಠಾ, ಮಯೋಭುವಸ್ /೩೬</p>
			<p>ಆಯುಷ್ಮಾನ್ ಭವ, ಹೇ ಬಾಲ, ಸರ್ವಾನನ್ದಕರೋ ಪ್ರಿಯಃ /೬೦</p>
			<p>ಇದಾನಿಂ ಅಪಿ ತವ ಪಂಚಾಶದ್ ವರ್ಷಪರಿಮಿತಂ ವಯೋ ನಾಸ್ತಿ /೯೨</p>
			<p>ಈಶ್ವರೋ ಯದಿ ಯುಷ್ಮಾಕಂ ಪಿತಾ ಅಭವಿಷ್ಯತ್ /೮೬</p>
			<p>ಓಂ ಇಷ ಏಕ ಪದೀ ಭವ /೮</p>
			<p>ಕಿಂ ನ ಯುಕ್ತಂ ಅಸ್ಮಾಭಿಃ ಕಥ್ಯತೇ /೮೮</p>
			<p>ತೇಷು ಚ ಯಿಶಾಯಾಹಸ್ಯ ಇಯಂ ಭಾವವಾಣೀ ಸಿದ್ಧ್ಯಂತಿ, ಯಥಾ/೯೬</p>
			<p>ದೀನಾತ್ಮನೋ ಧನ್ಯಾಃ, ಯತಃ ಸ್ವರ್ಗರಾಜ್ಯಂ ತೇಷಾಂ ಏವ /೮೬</p>
			<p>ಪೂರ್ಣಸ್ಯ ಆವಾಹನಂ ಕುತ್ರ ಸರ್ವಾಧಾರಸ್ಯ ಚ ಆಸನಮ್ /೫೦</p>
			<p>ಪೃಥ್ವೀ, ಭೋ ಗೌತಮ, ಕುತ್ರ ಪ್ರತಿಷ್ಠಿತಾ? /೧೨೬</p>
			<p>ಪ್ರಾತಃ ಸ್ಮರಾಮಿ ತವ ಶಂಕರಿ ವಕ್ತ್ರಪದ್ಮಂ /೮೨</p>
			<p>ಭೋ ಅಸ್ಮಾಕಂ ಸ್ವರ್ಗಸ್ಯ ಪಿತ:, ತವನಾಮ ಪವಿತ್ರಂ ಪೂಜ್ಯತಾಂ /೮೪</p>
			<p>ಮಧು ಮನಿಷ್ಯೇ, ಮಧು ಜನಿಷ್ಯೇ /೨೨</p>
			<p>ಮಧುವಾತಾ ಋತಾಯತೇ /೨</p>
			<p>ಮನುಷ್ಯಾಃ ಸಫಲ ಏತ ಆಯಾಂತಿ ಆಸ್ಯೈರ್ ಮದ್ ಅಂತಿಕಂ /೯೮</p>
			<p>ಮನೋ ಬುಧ್ಯಹಂಕಾರ ಚಿತ್ತಾನಿ ನಾಹಂ /೬೨</p>
			<p>ಮಮ ಪ್ರಾಣ ಸಮಾಂ, ರಮಣೀಯ ರಮಾಂ /೧೮</p>
			<p>ಮಹತಾ ಪುಣ್ಯಯೋಗೇನ ಮಾನುಷಂ ಜನ್ಮ ಲಭ್ಯತೇ /೭೪</p>
			<p>ಮಾತ ದುರ್ಗೇ ಮಹಾಶಕ್ತೇ ಕರಾಲೇ ಸಿಂಹವಾಹಿನಿ /೬೮</p>
			<p>ಮೃತೋ ಅಪಿ ಬಾನ್ಧವಾಃ ಶಕ್ತೋ /೬೪</p>
			<p>ಮೈತ್ರೀಂ ಭಜತ| ಸಕಲ ಹೃತ್ ಜೇತ್ರೀಮ್ /೪೮</p>
			<p>ಯದ್ ಅದಃ ಸಂಪ್ರಯತೀರ್ ಅಹೌ ಅನದತಾ ಹತೇ /೪೦</p>
			<p>ಯದಿ ಅಹಂ ಸ್ವಂ ಸಮ್ಮಾನಯಾಮಿ, ತರ್ಹಿ ಮಮ ಸಮ್ಮಾನಃ..../೯೦</p>
			<p>ಯನ್ ಮಾತಲೀ ರಥಕ್ರೀತಂ /೩೮</p>
			<p>ಯುಷ್ಮಭ್ಯಂ ಕಥಯಿತವ್ಯಾ ಅನ್ಯಾ ಬಹವಃ ಕಥಾ ಮಮ ಸಂತಿ /೧೦ಂ</p>
			<p>ಯುಷ್ಮಾಕಂ ಹೃದಯಂ ಮಾ ಏವ ಉದ್ವಿಜತಾಂ /೯೨</p>
			<p>ಯೋಽಪಾಂ ಪುಷ್ಪಂ ವೇದ| /೩೦</p>
			<p>ವನ್ದೇ ಲಕ್ಷ್ಮೀಂ, ಪ್ರಹಸಿತ-ಮುಖೀಂ /೪</p>
			<p>ವಯಂ ಅಬ್ರಹಾಮಸ್ಯ ವಂಶಃ /೮೬</p>
			<p>ವಿಜೇತವ್ಯಾ ಲಂಕಾ, ಚರಣತರಣೀಯೋ ಜಲನಿಧಿರ್ /೫೨</p>
			<p>ಶ್ರುತ್ವಾ ಪ್ರಾರ್ಥನ - ವಾಚ - ರುಧಿತಂ /೧೨೮</p>
			<p>ಶ್ರೇಯೋ ಹಿ ಜ್ಞಾನಂ ಅಭ್ಯಾಸಾಜ್ ಜ್ಞಾನಾದ್ ಧ್ಯಾನಂ ವಿಶಿಷ್ಯತೇ /೭೦</p>
			<p>ಸತ್ಸಂಗರ್ ಚ ವಿವೇಕಶ್ ಚ ನಿರ್ಮಲಂ ನಯನದ್ವಯಂ /೭೮</p>
			<p>ಸದ್ಯೋಜಾತಂ ಪ್ರಪದ್ಯಾಮಿ, ಸದ್ಯೋಜಾತಾಯ ವೈ ನಮೋ ನಮಃ/೫೪</p>
			<p>ಸನ್ತಿ ಶೃಗಾಲಾನಾಂ ನೀಡಾಶ್ ಚ /೧೦ಂ</p>
			<p>ಸರ್ವಂ ಏತದ್ ಅಹಂ ಉಪಮಾಭಿರ್ ಯುಷ್ಮಭ್ಯಂ ಅಕಥಯಂ /೯೬</p>
			<p>ಸೋಮೋ ದದದ್ ಗನ್ಧರ್ವಾಯ /೬</p>
			<p>ಹಂಸನಾಂ ವಚನಂ ಶ್ರುತ್ವಾ ಯಥಾ ಮೇ ನೈಷಧೋ ವ್ರತಃ /೨೦</p>
			<p>ಹರಿದ್ವನೇಷು ಖೇಲನಂ ಸರಿತ್ತಟೇಷು ಮೇಲನಮ್ /೫೮</p>
			<p>ಹಿತಾಯ ಸರ್ವ ಲೋಕಾನಾಂ, ನಿಗ್ರಹಾಯ ಚ ದುಷ್ಕೃತಾಮ್ /೪೩</p>
			<p>ಹಿರಣ್ಯವರ್ಣಾಂ ಹರಿಣೀಂ /೨೪</p>
			<p class="vertical-delimiter"/>
			<p>ಆಡುಮ್ ಮಯಿಲ್ ವಾಹನನಾಮ್ ಅಂದ ವಡಿವೇಲನೈ(ತಮಿಳು)/೧೧೨</p>
			<p>ಯಾ ರಾಮ್ ಕಹೋ, ಯಾ ರಹೀಮ್ ಕಹೋ (ಫಾ಼ರಸೀ) /೧೨೨</p>
			<p class="vertical-delimiter"/>
		</section>
		<section class="level2 numbered" id="id-037.3">
			<h2 class="level2-title" epub:type="title"><span class="num">೩</span> ::<em>ಕನ್ನಡ ಭಾವಾನುವಾದ ಪದ್ಯಗಳ ಮೊದಲ ಸಾಲುಗಳ ಅಕಾರಾದಿ</em></h2>
			<p>ಅನುದಿನವೂ ಮುಂಜಾನೆ ನಿನ್ನ ಮುಖದಾವರೆಯನೆ ನೆನೆವೆ /೮೩</p>
			<p>ಅಯ್ಯಾ ಗೌತಮ, ಹೇಳು, ಭೂಮಿಯನು ಹೊತ್ತಿಹರಾರು? /೧೨೭</p>
			<p>ಆ ಗೊರವ ಉರಿಯುವನು, ಅವನೆದುರು ಆಡದಿರಿ /೧೦೩</p>
			<p>ಆಗಸದಿ ಅಲೆಯುತಿಹ ಮೋಡಗಳ ಪಡೆಗೊಡೆಯ ಆ /೩೯</p>
			<p>ಇಂದಿಗೂ ನಾನವಳಾಡಿದುದ ಮತ್ತೆ ಮತ್ತೆ ಜ್ಞಾಪಿಸಿಕೊಳುವೆ /೧೫</p>
			<p>ಇನ್ನೂ ಹೇಳುವುದುಂಟು, ಹೇಳಲೇನೋ ಅಳುಕು /೧೦೧</p>
			<p>ಈ ಲೋಕದೆಲ್ಲ ಜೀವಿಗಳ ಹಿತದಲೇ ನಿರತರಾದವರು /೭೧</p>
			<p>ಎಲ್ಲಿ ಎಲ್ಲಿಹನೆಂದು ಸುತ್ತಲೂ ಅರಸುತ್ತಿದ್ದೆಯಲ್ಲವೆ ನೀನು?/ ೧೩</p>
			<p>ಎಲ್ಲೆಡೆ ಜೇನು, ಎಲ್ಲವೂ ಜೇನು /೩</p>
			<p>ಎಲ್ಲೆಲ್ಲೂ ಇರುವವನ ಆರಾಧಿಸುವ ಪರಿ ಹೇಗೆ /೫೧</p>
			<p>ಏನು ಹೇಳುವೆಯಯ್ಯಾ, ನಾವು ಅಬ್ರಹಾಮನ ಕುಲದ /೮೭</p>
			<p>ಏನೆಂದೆ? ಏನೆಂದೆ?- ಗದರಿಸಿದರೊಡನೆಂiÉು ಅವನ /೯೩</p>
			<p>ಒಳ್ಳೆಯವರೊಡನಾಟ ಸರಿತಪ್ಪುಗಳ ಅರಿವು /೭೯</p>
			<p>ಓ ಅಗ್ನಿ, ನನಗಾಗಿ ಬರಮಾಡು ಲಕ್ಷ್ಮಿಯನು /೨೫</p>
			<p>ಓ ಕಾಡೆ, ಅಡವಿಂiÉುೀ ಹೇಳು- ನಶಿಸಿ ಹೋಗುವೆಂiÉುೀತಕೆ /೮೧</p>
			<p>ಓ ಗೆಳತಿ, ಒಂದಿನಿತು ನೀ ನೆರವ ನೀಡು /೧೧೩</p>
			<p>ಓ ನೀರೆ, ನಮಗಿಲ್ಲಿ ಸುಖದಾಯಿಯಾಗಿಂiÉು ನಿಲ್ಲು! /೩೭</p>
			<p>ಕನತ್ ಕನಕ ಚಾಮರಂ ಧವಳ ಚಾಮರಂ ಕೈಯ್ಗಳೊಳ್ /೧೦೪</p>
			<p>ಕರೆದೆಡೆಗೆ ಬಂದಾರು ಅನುಸರಿಸಿ ಜೊತೆಜೊತೆಗೆ /೬೫</p>
			<p>ಗೆಲ್ಲಬೇಕಿದೆ ಲಂಕೆ, ಅತ್ತ ಹೋಗಲೆನೆ ದಾಟಬೇಕಿದೆ ನಡುವೆ ಕಡಲು/೫೩</p>
			<p>ಚಿರಕಾಲ ಬಾಳ ಚೆನ್ನಾಗಿ, ನನ್ನ ಒಲವಿನ ಕುಡಿಂiÉು /೬೧</p>
			<p>ಜಗದಲ್ಲಿ ಎಲ್ಲೆಲ್ಲೂ ಒಳಿತಾಗುತ್ತಿರಲೆಂದು /೪೫</p>
			<p>ತಳಿರೆಂದೊಡೆ ಅಸುಗೆಯೊಂದೊಡೆ /೧೦೨</p>
			<p>ತಾಯಿ ದುರ್ಗೇ, ಮಹಾ ಶಕ್ತಿಂiÉು, ಸಿಂಹವಾಹಿನಿ ಕಾಳಿಂiÉು /೬೯</p>
			<p>ತುಟಿಯ ಮೇಲಣ ಮಾತು ಇವರ ಹೊಗಳಿಕೆ, ಮೆಚ್ಚು /೯೯</p>
			<p>ದೀನರೇ ಧನ್ಯರಲಾ, ಅವರದೇ ಸ್ವರ್ಗದ ರಾಜ್ಯ /೮೫</p>
			<p>ದೇವಮಂದಿರದಲ್ಲಿ ನೆರೆದಿತ್ತು ಜನಸ್ತೋಮ /೮೯</p>
			<p>ನನ್ನ ಪ್ರಾಣಸಮಾ, ರಮಣೀಯ ರಮಾ /೧೯</p>
			<p>ನಮಿಸುವೆನು ಲಕ್ಷ್ಮಿಯನು, ನಗುಮೊಗದ ರಶ್ಮಿಯನು /೫</p>
			<p>ನರಿಗಳಿಗೆ ಬಿಲಗಳಿವೆ, ಕುರಿಗಳಿಗೆ ರೊಪ್ಪವಿದೆ /೧೦೧</p>
			<p>ನಳನ ಗುಣಗಾನವನು ನಾ ಅಂದು ಕೇಳಿದ ದಿನವೇ /೨೧</p>
			<p>ನಾ ಬಗೆದುದೆಲ್ಲವೂ ಇನಿತಿನಿತು ಇನಿದಾಗಿ /೨೩</p>
			<p>ನಿನ್ನ ಹೇಗೆ ಹಾಡಿ ಹೊಗಳಲಿ ಹೇಳು, ನಿಚ್ಚಂ ಪೊಸತೇ, ವಿನೂತನನೆ/೫೫</p>
			<p>ನಿಮ್ಮ ಎದೆ ತಳಮಳಗೊಳಲು ಬಿಡಬೇಡಿ, ಜನಗಳೇ /೯೩</p>
			<p>ನೀರ ಹೂವೇನೆಂದು ನೀ ಬಲ್ಲೆಂiÉುೀನು? /೩೧</p>
			<p>ನೀವು ಕೇಳಿರಬಹುದು, ಅರಿವಾಗದಿರಬಹುದು /೯೭</p>
			<p>ನೀವು ದೇವರ ನಂಬಿ, ತಂದೆಯೊಲು ನನ್ನ ಕಾಣುವಿರೇನು? /೮೭</p>
			<p>ನೆರೆದ ಯಹೂದಿಯರಲ್ಲಿ ಶುರುವಾಯ್ತು, ಗುಸುಗುಸು, ಪಿಸುಪಿಸು /೯೧</p>
			<p>ನೊಂದು ನಾ ಅತ್ತಾಗ, ಮೊರೆ ಕೇಳಿ ಬಳಿ ಸಾರಿ /೧೨೯</p>
			<p>ಬಲುಪುಣ್ಯಬಲದಿಂದ ಸಿಕ್ಕಿತಲ್ಲವೆ ಈಗ /೭೫</p>
			<p>ಮನವಲ್ಲ, ಬುದ್ಧಿಂiÉು? ಅಹಂಕಾರ, ಚಿತ್ತವೆ? /೬೩</p>
			<p>ಮೊದಲ ಹೆಜ್ಜೆಯನಿಡೋಣ ಬಾ ವಧುವೆ, ಜೊತೆ ಜೊತೆಗೆ /೯</p>
			<p>ಂiÉುೀಸು ಅದಕೆ ಮಾರುತ್ತರಿಸದೇನೆ, ಮೆಲ್ಲನುಸುರಿದ ಹೀಗೆ /೯೧</p>
			<p>ರಾಮನೆಂದಾದರು ಹೇಳು, ರಹೀಮನೆಂದಾದರೂ ಹೇಳು /೧೨೩</p>
			<p>ವಧು, ನೀನು ಬೆಳೆವಾಗ ಶುಚಿಗೆ ಆದ್ಯತೆಯಿತ್ತೆ /೭</p>
			<p>ಸರ್ಪದೊಲು ಸಂಚರಿಪ ಮೇಘಗಳು ಕೊನೆಗೊಂಡು /೪೧</p>
			<p>ಸ್ವರ್ಗದಲ್ಲಿಹ ನಮ್ಮ ತಂದೆಂiÉು, ಪ್ರಭುವೆ /೮೫</p>
			<p>ಹಚ್ಚಿರಿ ಸ್ನೇಹದ ದೀಪವನು /೪೯</p>
			<p>ಹಸಿರು ಗಿಡದ ಮರದ ನಡುವೆ ಆಟವಾಡಿ ಕುಣಿಯುತ /೫೯</p>
			<p>ಹೀಗೆಲ್ಲ ರಂಗು ರಂಗಿನ ಮಾತ ಆಡುವುದ ನಿಲ್ಲಿಸುವೆ /೯೭</p>
			<p>ಹೊಳೆ ಹೊಳೆವ ಕೆಂದಾವರೆಯ ಒಂದು ಕರದಲಿ ಹಿಡಿದು /೧೦೫</p>
			<p>ಅನುದಿನವೂ ಮುಂಜಾನೆ ನಿನ್ನ ಮುಖದಾವರೆಯನೆ ನೆನೆವೆ /೮೩</p>
			<p>ಅಯ್ಯಾ ಗೌತಮ, ಹೇಳು, ಭೂಮಿಯನು ಹೊತ್ತಿಹರಾರು? /೧೨೭</p>
			<p>ಆ ಗೊರವ ಉರಿಯುವನು, ಅವನೆದುರು ಆಡದಿರಿ /೧೦೩</p>
			<p>ಆಗಸದಿ ಅಲೆಯುತಿಹ ಮೋಡಗಳ ಪಡೆಗೊಡೆಯ ಆ /೩೯</p>
			<p>ಇಂದಿಗೂ ನಾನವಳಾಡಿದುದ ಮತ್ತೆ ಮತ್ತೆ ಜ್ಞಾಪಿಸಿಕೊಳುವೆ /೧೫</p>
			<p>ಇನ್ನೂ ಹೇಳುವುದುಂಟು, ಹೇಳಲೇನೋ ಅಳುಕು /೧೦೧</p>
			<p>ಈ ಲೋಕದೆಲ್ಲ ಜೀವಿಗಳ ಹಿತದಲೇ ನಿರತರಾದವರು /೭೧</p>
			<p>ಎಲ್ಲಿ ಎಲ್ಲಿಹನೆಂದು ಸುತ್ತಲೂ ಅರಸುತ್ತಿದ್ದೆಯಲ್ಲವೆ ನೀನು?/ ೧೩</p>
			<p>ಎಲ್ಲೆಡೆ ಜೇನು, ಎಲ್ಲವೂ ಜೇನು /೩</p>
			<p>ಎಲ್ಲೆಲ್ಲೂ ಇರುವವನ ಆರಾಧಿಸುವ ಪರಿ ಹೇಗೆ /೫೧</p>
			<p>ಏನು ಹೇಳುವೆಯಯ್ಯಾ, ನಾವು ಅಬ್ರಹಾಮನ ಕುಲದ /೮೭</p>
			<p>ಏನೆಂದೆ? ಏನೆಂದೆ?- ಗದರಿಸಿದರೊಡನೆಂiÉು ಅವನ /೯೩</p>
			<p>ಒಳ್ಳೆಯವರೊಡನಾಟ ಸರಿತಪ್ಪುಗಳ ಅರಿವು /೭೯</p>
			<p>ಓ ಅಗ್ನಿ, ನನಗಾಗಿ ಬರಮಾಡು ಲಕ್ಷ್ಮಿಯನು /೨೫</p>
			<p>ಓ ಕಾಡೆ, ಅಡವಿಂiÉುೀ ಹೇಳು- ನಶಿಸಿ ಹೋಗುವೆಂiÉುೀತಕೆ /೮೧</p>
			<p>ಓ ಗೆಳತಿ, ಒಂದಿನಿತು ನೀ ನೆರವ ನೀಡು /೧೧೩</p>
			<p>ಓ ನೀರೆ, ನಮಗಿಲ್ಲಿ ಸುಖದಾಯಿಯಾಗಿಂiÉು ನಿಲ್ಲು! /೩೭</p>
			<p>ಕನತ್ ಕನಕ ಚಾಮರಂ ಧವಳ ಚಾಮರಂ ಕೈಯ್ಗಳೊಳ್ /೧೦೪</p>
			<p>ಕರೆದೆಡೆಗೆ ಬಂದಾರು ಅನುಸರಿಸಿ ಜೊತೆಜೊತೆಗೆ /೬೫</p>
			<p>ಗೆಲ್ಲಬೇಕಿದೆ ಲಂಕೆ, ಅತ್ತ ಹೋಗಲೆನೆ ದಾಟಬೇಕಿದೆ ನಡುವೆ ಕಡಲು/೫೩</p>
			<p>ಚಿರಕಾಲ ಬಾಳ ಚೆನ್ನಾಗಿ, ನನ್ನ ಒಲವಿನ ಕುಡಿಂiÉು /೬೧</p>
			<p>ಜಗದಲ್ಲಿ ಎಲ್ಲೆಲ್ಲೂ ಒಳಿತಾಗುತ್ತಿರಲೆಂದು /೪೫</p>
			<p>ತಳಿರೆಂದೊಡೆ ಅಸುಗೆಯೊಂದೊಡೆ /೧೦೨</p>
			<p>ತಾಯಿ ದುರ್ಗೇ, ಮಹಾ ಶಕ್ತಿಂiÉು, ಸಿಂಹವಾಹಿನಿ ಕಾಳಿಂiÉು /೬೯</p>
			<p>ತುಟಿಯ ಮೇಲಣ ಮಾತು ಇವರ ಹೊಗಳಿಕೆ, ಮೆಚ್ಚು /೯೯</p>
			<p>ದೀನರೇ ಧನ್ಯರಲಾ, ಅವರದೇ ಸ್ವರ್ಗದ ರಾಜ್ಯ /೮೫</p>
			<p>ದೇವಮಂದಿರದಲ್ಲಿ ನೆರೆದಿತ್ತು ಜನಸ್ತೋಮ /೮೯</p>
			<p>ನನ್ನ ಪ್ರಾಣಸಮಾ, ರಮಣೀಯ ರಮಾ /೧೯</p>
			<p>ನಮಿಸುವೆನು ಲಕ್ಷ್ಮಿಯನು, ನಗುಮೊಗದ ರಶ್ಮಿಯನು /೫</p>
			<p>ನರಿಗಳಿಗೆ ಬಿಲಗಳಿವೆ, ಕುರಿಗಳಿಗೆ ರೊಪ್ಪವಿದೆ /೧೦೧</p>
			<p>ನಳನ ಗುಣಗಾನವನು ನಾ ಅಂದು ಕೇಳಿದ ದಿನವೇ /೨೧</p>
			<p>ನಾ ಬಗೆದುದೆಲ್ಲವೂ ಇನಿತಿನಿತು ಇನಿದಾಗಿ /೨೩</p>
			<p>ನಿನ್ನ ಹೇಗೆ ಹಾಡಿ ಹೊಗಳಲಿ ಹೇಳು, ನಿಚ್ಚಂ ಪೊಸತೇ, ವಿನೂತನನೆ/೫೫</p>
			<p>ನಿಮ್ಮ ಎದೆ ತಳಮಳಗೊಳಲು ಬಿಡಬೇಡಿ, ಜನಗಳೇ /೯೩</p>
			<p>ನೀರ ಹೂವೇನೆಂದು ನೀ ಬಲ್ಲೆಂiÉುೀನು? /೩೧</p>
			<p>ನೀವು ಕೇಳಿರಬಹುದು, ಅರಿವಾಗದಿರಬಹುದು /೯೭</p>
			<p>ನೀವು ದೇವರ ನಂಬಿ, ತಂದೆಯೊಲು ನನ್ನ ಕಾಣುವಿರೇನು? /೮೭</p>
			<p>ನೆರೆದ ಯಹೂದಿಯರಲ್ಲಿ ಶುರುವಾಯ್ತು, ಗುಸುಗುಸು, ಪಿಸುಪಿಸು /೯೧</p>
			<p>ನೊಂದು ನಾ ಅತ್ತಾಗ, ಮೊರೆ ಕೇಳಿ ಬಳಿ ಸಾರಿ /೧೨೯</p>
			<p>ಬಲುಪುಣ್ಯಬಲದಿಂದ ಸಿಕ್ಕಿತಲ್ಲವೆ ಈಗ /೭೫</p>
			<p>ಮನವಲ್ಲ, ಬುದ್ಧಿಂiÉು? ಅಹಂಕಾರ, ಚಿತ್ತವೆ? /೬೩</p>
			<p>ಮೊದಲ ಹೆಜ್ಜೆಯನಿಡೋಣ ಬಾ ವಧುವೆ, ಜೊತೆ ಜೊತೆಗೆ /೯</p>
			<p>ಂiÉುೀಸು ಅದಕೆ ಮಾರುತ್ತರಿಸದೇನೆ, ಮೆಲ್ಲನುಸುರಿದ ಹೀಗೆ /೯೧</p>
			<p>ರಾಮನೆಂದಾದರು ಹೇಳು, ರಹೀಮನೆಂದಾದರೂ ಹೇಳು /೧೨೩</p>
			<p>ವಧು, ನೀನು ಬೆಳೆವಾಗ ಶುಚಿಗೆ ಆದ್ಯತೆಯಿತ್ತೆ /೭</p>
			<p>ಸರ್ಪದೊಲು ಸಂಚರಿಪ ಮೇಘಗಳು ಕೊನೆಗೊಂಡು /೪೧</p>
			<p>ಸ್ವರ್ಗದಲ್ಲಿಹ ನಮ್ಮ ತಂದೆಂiÉು, ಪ್ರಭುವೆ /೮೫</p>
			<p>ಹಚ್ಚಿರಿ ಸ್ನೇಹದ ದೀಪವನು /೪೯</p>
			<p>ಹಸಿರು ಗಿಡದ ಮರದ ನಡುವೆ ಆಟವಾಡಿ ಕುಣಿಯುತ /೫೯</p>
			<p>ಹೀಗೆಲ್ಲ ರಂಗು ರಂಗಿನ ಮಾತ ಆಡುವುದ ನಿಲ್ಲಿಸುವೆ /೯೭</p>
			<p>ಹೊಳೆ ಹೊಳೆವ ಕೆಂದಾವರೆಯ ಒಂದು ಕರದಲಿ ಹಿಡಿದು /೧೦೫</p>
			<p class="vertical-delimiter"/>
		</section>
		<section class="level2 numbered" id="id-037.4">
			<h2 class="level2-title" epub:type="title"><span class="num">೪</span> <em>:: ಆಕರ ಮತ್ತು ಪರಾಮರ್ಶನ ಗ್ರಂಥಗಳು</em></h2>
			<p>೦೧.<em>ಅಥರ್ವವೇದ ಸಂಹಿತಾ,</em>ಶ್ರೀಪಾದ ಸಾತವಳೇಕರ್ (ಸಂ.), ಚತುರ್ಥ ಸಂಸ್ಕರಣ, ಸ್ವಾಧ್ಯಾಯ ಮಂಡಲ, ಪಾರಡೀ, ಗುಜರಾತ್.</p>
			<p>೦೨. ಉಪನಿಷತ್ತುಗಳು (ಆಚಾರ್ಯ ಶಂಕರರ ಭಾಷ್ಯ ಸಮೇತ), ಸ್ವಾಮಿ ಗಂಭೀರಾನಂದ (ಸಂ), ಭಾಗ ೧ ಮತ್ತು ೨, ಅದ್ವೈತ ಆಶ್ರಮ, ಕೋಲ್ಕತ್ತ, ೧೯೭೭</p>
			<p>೦೩.<em>ಋಗ್ವೇದ ಸಂಹಿತಾ,</em>ಶ್ರೀಪಾದ ಸಾತವಳೇಕರ್(ಸಂ.), ಚತುರ್ಥ ಸಂಸ್ಕರಣ, ಸ್ವಾಧ್ಯಾಯ ಮಂಡಲ, ಪಾರಡೀ, ಗುಜರಾತ್.</p>
			<p>೦೪.<em>ಗೃಹ್ಯಸೂತ್ರಗಳು,</em>ಸಂ. ಹರ್ಮನ್ ಓಲ್ಡೆನ್ ಬರ್ಗ್, ದಿ ಸೇಕ್ರೆಡ್ ಬುಕ್ ಆಫ್ ದಿ ಈಸ್ಟ್, ಸಂಪುಟ ೨೯ ಮತ್ತು ೩೦, ಮೋಲಿಲಾಲ್ ಬನಾರಸಿದಾಸ್, ನ್ಯೂ ಡೆಲ್ಲಿ, ೧೯೮೯</p>
			<p>೦೫.<em>ತೈತ್ತಿರೀಯ ಆರಣ್ಯಕ, (ಭಟ್ಟ ಭಾಸ್ಕರ ಭಾಷ್ಯ ಸಮೇತ),</em>ಸಂ. ಮಹದೇವಶಾಸ್ತ್ರಿ ಮತ್ತು ರಂಗಾಚಾರ್ಯ, ಮೋತಿಲಾಲ್ ಬನಾರಸಿದಾಸ್, ೧೯೮೫</p>
			<p>೦೬.<em>ದುರ್ಗಾಸಪ್ತಶತಿ,</em>ಅನುವಾದಕರು ಪಂ. ಶ್ರೀರಾಮನಾರಾಯಣದತ್ತಜೀ, ಗೀತಾ ಪ್ರೆಸ್, ಗೋರಖ್‍ಪುರ್-೦೪</p>
			<p>೦೭.<em>ನೂತನ ನಿಯಮ:</em>(ಸಂಸ್ಕೃತ ಬೈಬಲ್), ಬೈಬಲ್ ಸೊಸೈಟಿ ಆಫ್ ಇಂಡಿಯಾ, ಬೆಂಗಳೂರು-೧,</p>
			<p>೮.<em>ಭಗವದ್ಗೀತೆ</em>(ಆಚಾರ್ಯ ಶ್ರೀ ಶಂಕರರ ಭಾಷ್ಯ ಸಮೇತ), ಕೃಷ್ಣ ವಾರಿಯರ್, ಎ.ಜಿ. ಡಾ|, ಶ್ರೀರಾಮಕೃಷ್ಣಮಠ, ಚೆನ್ನೈ, ೧೯೯೦</p>
			<p>೦೯.<em>ಭಗವದ್ಗೀತೆ</em>(ಆಚಾರ್ಯ ಶ್ರೀ ರಾಮಾನುಜರ ಭಾಷ್ಯ ಸಮೇತ), ಸಂಪತ್ ಕುಮಾರನ್, ಎಂ.ಆರ್. ಅನಂತಾಚಾರ್ಯ ಇಂಡಲಾಜಿಕಲ್ ರಿಸರ್ಚ್ ಇನ್ಸ್ಟಿಟ್ಯೂಟ್, ಮುಂಬೈ, ೧೯೮೫</p>
			<p>೧೦.<em>ಮನುಸ್ಮೃತಿ,</em>ಸಂ. ಜಗದೀಶ್‍ಲಾಲ್ ಶಾಸ್ತ್ರಿ, ಮೋತಿಲಾಲ್ ಬನಾರಸಿದಾಸ್, ದೆಹಲಿ, ೧೯೯೦</p>
			<p>೧೧.<em>ಮಹಾಭಾರತ,</em>(ವನಪರ್ವ ೫೭:೧೭-೨೧), ಭಾರತ ದರ್ಶನ ಪ್ರಕಾಶನ, ತ್ಯಾಗರಾಜ ನಗರ, ಬೆಂಗಳೂರು-೧೯, ೧೯೯೬</p>
			<p>೧೨.<em>ಯಜುರ್ವೇದ ಸಂಹಿತಾ,</em>ಶ್ರೀಪಾದ ಸಾತವಳೇಕರ್ (ಸಂ.), ಚತುರ್ಥ ಸಂಸ್ಕರಣ, ಸ್ವಾಧ್ಯಾಯ ಮಂಡಲ, ಪಾರಡೀ, ಗುಜರಾತ್.</p>
			<p>೧೩.<em>ವಿಷ್ಣುಸ್ಮೃತಿ,</em>ಸಂ. ಜ್ಯೂಲಿಯಸ್ ಜಾಲಿ, ದಿ ಸೇಕ್ರೆಡ್ ಬುಕ್ ಆಫ್ ದಿ ಈಸ್ಟ್, ಸಂಪುಟ ೭, ನ್ಯೂ ಡೆಲ್ಲಿ, ೧೯೯೫</p>
			<p>೧೪.<em>ಶ್ವೇತಾಶ್ವತರ ಉಪನಿಷತ್,</em>(ಆಚಾರ್ಯ ಶಂಕರರ ಭಾಷ್ಯ ಸಮೇತ), ಗೀತಾ ಪ್ರೆಸ್, ಗೋರಖ್‍ಪುರ್</p>
			<p>೧೫.<em>ಸಾಮವೇದ ಸಂಹಿತಾ,</em>ಶ್ರೀಪಾದ ಸಾತವಳೇಕರ್ (ಸಂ.), ಚತುರ್ಥ ಸಂಸ್ಕರಣ, ಸ್ವಾಧ್ಯಾಯ ಮಂಡಲ, ಪಾರಡೀ, ಗುಜರಾತ್.</p>
			<p>೧೬.<em>ಸುಭಾಷಿತ ರತ್ನ ಭಾಂಡಾಗಾರ,</em>ಸಂ. ನಾರಾಯಣರಾಮ ಆಚಾರ್ಯ, ನಿರ್ಣಯಸಾಗರ ಟ್ರಸ್ಟ್, ಮುಂಬೈ-೦೨, ೧೯೫೨</p>
			<p>೧೭. ಅರಬಿಂದೋ ಘೋಷ್,<em>ದುರ್ಗಾಸ್ತೋತ್ರ,</em>ಅರವಿಂದಾಶ್ರಮ, ಪಾಂಡಿಚೇರಿ</p>
			<p>೧೮. ಆಂಡಯ್ಯ,<em>ಕಬ್ಬಿಗರ ಕಾವ,</em>ಸಂ. ಕುಲಕರ್ಣಿ, ಆರ್.ವಿ., ಕನ್ನಡ ಸಾಹಿತ್ಯ ಪರಿಷತ್ತು, ಬೆಂಗಳೂರು, ೧೯೭೭</p>
			<p>೧೯. ಬಾರ್ಬರಾ ಸ್ಟೋಲರ್ ಮಿಲ್ಲರ್, ಪ್ರೊ|,<em>'ಫಾ಼್ಯನ್ಟಸೀಸ್ ಅಫ್ ಎ ಲವ್ ಥೀಫ್!'</em> <em>('ಕಳ್ಳ ಪ್ರಣಯಿಯ ಕಲ್ಪನಾವಿಲಾಸ!'),</em>ಸಂಸ್ಕೃತ ಚೌರಪಂಚಾಶಿಕಾದ ಭಾವಾನುವಾದ, ಕೊಲಂಬಿಯಾ ಯೂನಿವರ್ಸಿಟಿ ಪ್ರೆಸ್ (೧೯೭೭) ಪ್ರಕಾಶಿತ, ಯುನೆಸ್ಕೋ ಪುರಸ್ಕೃತ ಪುಸ್ತಕ.</p>
			<p>೨೦. ಬಿಲ್ಹಣ,<em>ಚೌರಪಂಚಾಶಿಕಾ</em>(ವಿವಿಧ ಮೂಲಗಳು)</p>
			<p>೨೧. ಬೆರ್ರಿಡೇಲ್ ಕೀತ್, ಎ. ಪೊ|, '<em>ಸಂಸ್ಕೃತ ಸಾಹಿತ್ಯದ ಇತಿಹಾಸ'</em>ಆಕ್ಸ್‍ಫ಼ರ್ಡ್ ಯೂನಿವರ್ಸಿಟಿ ಪ್ರೆಸ್, ಲಂಡನ್, ೧೯೬೧. ಗ್ರಂಥದಲ್ಲಿ (ಪುಟ ೧೮೮-೧೯೦).</p>
			<p>೨೨. ಭಗವಾನ್ ದಾಸ್, ಡಾ|,<em>ಎಸೆನ್ಷಿಯಲ್ ಯೂನಿಟಿ ಆಫ್ ಆಲ್ ರಿಲಿಜಿಯನ್ಸ್,</em>ಭಾರತೀಯ ವಿದ್ಯಾಭವನ, ಮುಂಬಯಿ</p>
			<p>೨೩. ಮಾಕ್ಸ್ ಮುಲ್ಲರ್, ಎಫ್, ಪ್ರೊ|,<em>ದ ಉಪನಿಷದ್ಸ್,</em>ಸೇಕ್ರೆಡ್ ಬುಕ್ಸ್ ಆಫ್ ದ ಈಸ್ಟ್, ಸಂ. ೧೫, ಭಾಗ ೨, ಡಿ ಕೆ ಪಬ್ಲಿಷರ್ಸ್, ನವದೆಹಲಿ, ೧೯೯೫</p>
			<p>೨೪. ಯೋಗಾನರಸಿಂಹಮ್, ಎಚ್.,<em>ಗೀತಕುಸುಮಾಂಜಲಿ,</em>ಜಯನಗರ, ಬೆಂಗಳೂರು ೧೯೬೧</p>
			<p>೨೫. ರಂಗಾಚಾರ್ಯ ಜೋಷಿ (ತೇರದಾಳ),<em>ಗರುಡಪುರಾಣ ಉತ್ತರ ಖಂಡ (ಪ್ರೇತ ಖಂಡ),</em>ಸರಸ್ವತೀ ಪುಸ್ತಕ ಭಂಡಾರ, ಶೇರಿ ಬೀದಿ, ಬೆಳಗಾವಿ.</p>
			<p>೨೬. ರನ್ನ,<em>ಗದಾಯುದ್ಧ</em>(ಗದಾಯುದ್ಧ ದರ್ಪಣಂ), ಸಂ. ಸುಬ್ರಾಯ ಭಟ್, ಪಿ. ಪ್ರೊ|, ಕಾಸರಗೋಡು, ೧೯೭೫೨೭. ರಾಘವೇಂದ್ರ ಆಚಾರ್ಯ,<em>ಗರುಡಪುರಾಣ (ಮೂಲ ಶ್ಲೋಕ ಸಹಿತ),</em>ಶ್ರೀ ಗಣೇಶ ಪ್ರಕಾಶನ, ಬೆಂಗಳೂರು-೫೩, ೨೦೦೬</p>
			<p>೨೮. ರಾಮತೇಜ ಪಾಂಡ್ಯ, ಪಂಡಿತ್,<em>ಬೃಹದ್ ಸ್ತೋತ್ರ ರತ್ನಾಕರ,</em>ರಣಧೀರ್ ಪ್ರಕಾಶನ, ಹರಿದ್ವಾರ</p>
			<p>೨೯. ಲಕ್ಷ್ಮೀ ನರಸಿಂಹಮೂರ್ತಿ, ಎಚ್. ಎಸ್.,<em>ಮಹಾನಾರಾಯಣ ಉಪನಿಷತ್ತು,</em>ಅಧ್ಯಾತ್ಮಪ್ರಕಾಶ ಕಾರ್ಯಾಲಯ, ಹೊಳೆನರಸೀಪುರ, ೧೯೯೭</p>
			<p>೩೦. ಲಕ್ಷ್ಮೀನರಸಿಂಹಮೂರ್ತಿ, ಎಚ್. ಎಸ್.,<em>ರುದ್ರಭಾಷ್ಯಪ್ರಕಾಶ,</em>ಅಧ್ಯಾತ್ಮ ಪ್ರಕಾಶ ಕಾರ್ಯಾಲಯ, ಹೊಳೆನರಸೀಪುರ, ೧೯೯೩</p>
			<p>೩೧. ಶಿಕಾರಿಪುರ ಹರಿಹರೇಶ್ವರ,<em>ವಿದೇಶಕ್ಕೆ ಬಂದವರು,</em>ಸುಗ್ಗಿಪ್ರಕಾಶನ, ಮೈಸೂರು, ೨೦೦೭</p>
			<p>೩೨. ಶಿಕಾರಿಪುರ ಹರಿಹರೇಶ್ವರ,<em>ಜಾನ್‍ನ ಸುವಾರ್ತೆ- ಒಂದು ಅಧ್ಯಯನ,</em>ಅಪ್ರಕಟಿತ ಹಸ್ತಪ್ರತಿ</p>
			<p>೩೩. ಶಿಕಾರಿಪುರ ಹರಿಹರೇಶ್ವರ,<em>ಮಾತಿನ ಮಂಟಪ,</em>ಸಪ್ನ ಬುಕ್ ಹೌಸ್, ಬೆಂಗಳೂರು-೦೯, ೨೦೦೨</p>
			<p><em>೩೪. ಶ್ರೀ ಶಾಕಂಬರೀ (ಬನಶಂಕರೀ) ಸ್ತೋತ್ರ ಸಂಗ್ರಹ,</em>(ಸಂಗ್ರಹಕಾರ ವೇ.ತಾ.ಸಂ. ಮಲ್ಹಾರಭಟ್ಟ ಬನಂಭಟ್ಟ ಪೂಜಾರ), ಚೊಳಚಗುಡ್ಡ, ಬದಾಮಿ ತಾಲ್ಲೂಕು, ೧೯೭೪</p>
			<p>೩೫. ಸ್ವಾಮಿ ವಿಮಲಾನಂದ,<em>ಮಹಾನಾರಾಯಣ ಉಪನಿಷತ್ತು,</em>ಶ್ರೀರಾಮಕೃಷ್ಣ ಮಠ, ಮದ್ರಾಸ್-೪, ೧೯೭೯</p>
			<p>ಮತ್ತು ಅಡಿಟಿಪ್ಪಣಿಯಲ್ಲಿ ಉಲ್ಲೇಖಿಸಿದ ಇತರ ಆಕರ ಗ್ರಂಥಗಳು.</p>
			<p class="vertical-delimiter"/>
		</section>
	</section>
</body>
</html>

