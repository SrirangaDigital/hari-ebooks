<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಹರಿಯ ಕಾಣಿಕೆ</title>
	<link rel="stylesheet" type="text/css" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-001">
		<h1 class="level1-title" epub:type="title">ಪಸರ</h1>
		<p class="verse">ವೃಕ್ಷಾನ್ ಸರೀಸೃಪ ಪಶೂನ್ ಖಗ-ದಂಶ-ಮತ್ಸ್ಯಾನ್<br />ತೈಃ ತೈಃ ಅತುಷ್ಟ ಹೃದಯಃ, ಮನುಜಂ ವಿಧಾಯ,<br />ಬ್ರಹ್ಮ ಅವಬೋಧ ಧಿಷಣಂ, ಮುದಂ ಆಪ ದೇವಃ।।</p>
		<p class="text-right"><strong><em>-ಭಾಗವತ</em></strong></p>	
		<p class="verse">ಹಲವು ಬಗೆಯ ಮನೆಗಳನವ ತಾನಿರಲು ನಿರ್ಮಿಸಿಕೊಂಡ<br />ಖನಿಜ, ಗಿಡ, ಮರ, ಮೀನು, ಹುಳು, ಹಾವು, ಹಕ್ಕಿ,<br />ಏನೇನೋ ಪ್ರಾಣಿಗಳು; ಆದರೂ, ದೊರಕದೆ ಸಾಕಷ್ಟು ತೃಪಿ-<br />ಸೃಜಿಸಿದನಾಗ ಮಾನವನ; ಹರಿಯಿತು ಆನಂದ ಉಕ್ಕಿ.</p>
		<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
		<section class="level2 numbered" epub:type="chapter" role="doc-chapter" id="id-005">
			<h2 class="level2-title" epub:type="title"> ಕೆಲವು ಕವಿಗಳ ದೃಷ್ಟಿಯಲ್ಲಿ ವಸಂತ!</h2>
			<p>ಒಂದು ವರ್ಷದ ಕಾಲಾವಧಿಯನ್ನು ಆರು ಭಾಗಗಳನ್ನಾಗಿ ಮಾಡಿ, ವಸಂತ, ಗ್ರೀಷ್ಮ, ವರ್ಷ, ಶರತ್, ಹೇಮಂತ ಮತ್ತು ಶಿಶಿರ- ಹೀಗೆ ಆರು ಋತುಗಳನ್ನಾಗಿ ವಿಂಗಡಿಸುವುದು ನಮ್ಮ ವಾಡಿಕೆ. ಚೈತ್ರ ಮತ್ತು ವೈಶಾಖ ಮಾಸಗಳು ಸೇರಿ ವಸಂತ ಋತು. ಸುಮಾರಾಗಿ ಮಾರ್ಚ್-ಏಪ್ರಿಲ್ ನಲ್ಲಿ ಪ್ರಾರಂಭವಾಗಿ ಮೇ-ಜೂನ್ ವರೆಗೆ ಈ ಋತು ವಿಜೃಂಭಿಸುವುದು ಸಾಮಾನ್ಯ.</p>
			<p>ಕನ್ನಡ ನಾಡಿನಲ್ಲಿ, ಭಾರತದ ಹಲವಾರು ಕಡೆ ವಸಂತ ಉತ್ಸವ ನಡೆಸುವುದು ಸಂಪ್ರದಾಯ. ಸ್ನೇಹಿತರು, ಬಂಧುಗಳು, ನೆಂಟರು ಇಷ್ಟರು ಎಲ್ಲ ಒಂದೆಡೆ ಸೇರಿ, ಸಂತೋಷವಾಗಿ, ಹಾಡು, ಹಸೆ, ನೃತ್ಯ, ನಾಟಕ, ಆಟ- ಹೀಗೆ ಬೇರೆ ಬೇರೆ ರೀತಿಗಳಲ್ಲಿ ದಿನ ಕಳೆಯುವುದೇ ಈ ಸುಗ್ಗಿ ಹಬ್ಬದ ವೈಶಿಷ್ಟ್ಯ.</p>
			<p>ಋತುಗಳಲೆಲ್ಲಾ ಕವಿಜನಗಳಿಗೆ ತುಂಬಾ ಹೃದಯ ಆಕರ್ಷಕ ಆಗಿರೋದು ವಸಂತ ಋತು. ನಮ್ಮ ನಾಡಿನ ತತ್ರಾಪಿ ಕನ್ನಡದ ಎಲ್ಲ ಕವಿಗಳೂ ವಸಂತವನ್ನ ಒಂದಲ್ಲ ಒಂದು ರೀತಿ ಬಣ್ಣಿಸದೇ ಇಲ್ಲ.</p>
			<p>ಪ್ರಕೃತಿಯಲ್ಲಿ ಆಗುವ, ಹಟಾತ್ತನೆ ಆಗುವ ಬದಲಾವಣೆ; ಅದರಿಂದ ಜನಗಳ ಮೇಲೆ, ಹಕ್ಕಿ-ಪ್ರಾಣಿಗಳ ಮೇಲೆ ಆಗುವ ಪರಿಣಾಮ, ರಮ್ಯ ಜೀವನದ ಸೂಕ್ಷ್ಮ ಅಂಶಗಳನ್ನ ಗುರುತಿಸೋದು- ಇವನ್ನೆಲ್ಲ ನಮ್ಮ ಕವಿಗಳು ಈ ಮಧುಮಾಸದ ವರ್ಣನೆಯಲ್ಲಿ ತುಂಬಿದ್ದಾರೆ.</p>
			<p>''ಸರ್ವಂ, ಪ್ರಿಯೇ, ಚಾರುತರಂ ವಸನ್ರೇ''- ಎನ್ನುತ್ತಾನೆ ಕಾಳಿದಾಸ. ಅವನೇ ಎಲ್ಲ ಋತುಗಳ ವರ್ಣನೆಯನ್ನ ಒಂದೆಡೆ ಕಲೆಹಾಕುವ ಪ್ರಯತ್ನದ ತನ್ನ ಮೊದಲ ಕೃತಿಯಲ್ಲಿ,</p>
			<p class="verse">ದ್ರುಮಾಃ ಸಪುಷ್ಪಾಃ ಸಲಿಲಂ ಸಪದ್ಮಂ,<br /> ಸ್ತ್ರಿಯಃ ಸಕಾಮಃ, ಪವನಃ ಸುಗನ್ಧಿಃ,<br /> ಸುಖಾಃ ಪ್ರದೋಷಾ, ದಿವಸಾಶ್ಚ ರಮ್ಯಾಃ,<br /> ಸರ್ವಂ, ಪ್ರಿಯೇ ಚಾರುತರಂ ವಸನ್ತೇ<sup><a epub:type="noteref" href="999-aside.xhtml#id-001.01">೧</a></sup></p>
			<p>''ಮರಗಳೆಲ್ಲ ಹೂಗಳಿಂದ ತುಂಬಿವೆ; ಜಲಾಶಯಗಳೆಲ್ಲ ಪದ್ಮಗಳಿಂದ ತುಂಬಿವೆ. ಸ್ತ್ರೀಯರು ಸಕಾಮಿಗಳಾಗಿದ್ದಾರೆ. ಗಾಳಿಯು ಸುಗಂಧಪೂರಿತವಾಗಿದೆ. ಮುಂಜಾನೆ ಸುಖಕರವಾಗಿದೆ, ದಿವಸಗಳು ರಮ್ಯವಾಗಿವೆ.''- ಪ್ರಿಯೇ ವಸಂತಋತುವಿನಲ್ಲಿ ಎಲ್ಲವೂ ಮನೋಹರ!</p>
			<p>''ವಸನ್ತೇ ಪುಷ್ಪಸಮಯಃ ಸುರಭಿಃ''- ಎನ್ನುತ್ತದೆ, ಅಮರಕೋಶ.<sup><a epub:type="noteref" href="999-aside.xhtml#id-001.02">೨</a></sup> ಈ ಸುಗ್ಗಿಯ ಕಾಲಕ್ಕೆ. ಮರಗಿಡಗಳು ಚಿಗುರುವ, ಹೂಬಿಡುವ, ಹಸಿರುಡುವ ಕಾಲಾವಧಿಗೆ.</p>
			<p>ತಮ್ಮ ಕಾವ್ಯದಲ್ಲಿ ವಸಂತ ಬಂದಿತೆಂದರೆ, ಕವಿಗಳಿಗೆ ಸುಗ್ಗಿಯೋ ಸುಗ್ಗಿ! ಮಾವು, ಮಲ್ಲಿಗೆ, ಬೆಳದಿಂಗಳು, ಕೋಗಿಲೆ, ಬಗೆ ಬಗೆಯ ಹೂವುಗಳು, ದುಂಬಿ, ಹಂಸ- ಎಲ್ಲವನ್ನೂ ಯಥೇಷ್ಟ ಕರೆತರುತ್ತಾರೆ! ಚಮತ್ಕಾರವಾಗಿ ಚಿತ್ರಿಸುತ್ತಾರೆ, ಕನ್ನಡದ ಕವಿಗಳು.</p>
			<p>ಕುಮಾರವ್ಯಾಸ ಏನು ಹೇಳುತ್ತಾನೆ ಕೇಳಿ:</p>
			<p class="verse">ಪಸರಿಸಿತು ಮಧುಮಾಸ ।<br /> ತಾವರೆ ಎಸಳ ದೋಣಿಯ ಮೇಲೆ ಹಾಯ್ದವು,<br /> ಕುಸುಮ ರಸದ ಉಬ್ಬುರದ,<br /> ತೆರೆಯನು ಕೂಡ - ದುಂಬಿಗಳು।<br /> ಒಸರುವ ಮಕರಂದದ, ತುಷಾರದ ಕೆಸರೊಳು,<br /> ಅದ್ದುವು ಕೊಂಬೆಗಳು।<br /> ಹಗಲೆಸೆವ ದಂಪತಿವಕ್ಕಿ, ಸಾರಸ ರಾಜಹಂಸಗಳು.<sup><a epub:type="noteref" href="999-aside.xhtml#id-001.03">೩</a></sup></p>
			<p>ಈಗ ಹೂವಿನ ಕಂಪು ಒಂದು ನದಿಯಾಗಿದೆ, ಈ ಕುಸುಮರಸದ ಉಬ್ಬುರದ ತೊರೆಯನ್ನ, ಹೊನಲನ್ನ, ದುಂಬಿಗಳು ಹೇಗೆ ದಾಟುತ್ತಿವೆ? ತಾವರೆ ಎಸಳ ದೋಣಿ ಮಾಡಿಕೊಂಡು! ಹೂವಿನಿಂದ ಒಸರುವ ಮಕರಂದದಿಂದ ನದಿಯಲ್ಲ ಕೆಸರಾಗಿ ಬಿಟ್ಟಿದೆ. ದಂಪತಿ ವಕ್ಕಿಗಳು- ಎನ್ನುತ್ತಾರಲ್ಲ ಆ ಕ್ರೌಂಚ ಸಾರಸ ಪಕ್ಷಿಗಳು ಈ ಕೆಸರಲ್ಲಿ ಮುಳುಗಿ ಏಳುತ್ತಾ ಇವೆ- ಎನ್ನುತ್ತಾನೆ ನಮ್ಮ ಗದುಗಿನ ನಾರಣಪ್ಪ.</p>
			<p>ಅಷ್ಟೆಲ್ಲ ಕವಿಸಮಯದ ಅತಿ ಉಪಯೋಗ ಬೇಡ, ಎನ್ನುತ್ತಾ, 'ರಾಮಾಯಣ ದರ್ಶನ'ದಲ್ಲಿ ಕುವೆಂಪು ಚಿಕ್ಕದಾಗಿ, ಚೊಕ್ಕದಾಗಿ ಹೇಳುತ್ತಾರೆ:</p>
			<p class="verse">ಟುವ್ವಿ ಮಾಗಿಗೆ ಟುವ್ವಿ<br /> ಸುವ್ವಿ ಸುಗ್ಗಿಗೆ ಸುವ್ವಿ<sup><a epub:type="noteref" href="999-aside.xhtml#id-001.04">೪</a></sup> <br /> ಮಾಗಿ ಹೋಗಿ, ಮೈದೋರಿದುದು<br /> ಹಕ್ಕಿ- ಹೂಗಳ ಸುಗ್ಗಿ, ಹಿಗ್ಗಿ</p>
			<p>-ಎನ್ನುತ್ತಾರೆ. ''ಸುಗ್ಗಿ ಬರೆ, ಹಿಗ್ಗಿ ತಿರೆ, ಸಗ್ಗ ಸುಖವ ತರುತಿದೆ''- ಎನ್ನುವುದು (ಅಂದರೆ, ಸುಗ್ಗಿ ಬರಲು, ಭೂಮಿ ಹಿಗ್ಗಿ ಹೋಗಿದೆ. ಇಲ್ಲಿಯೇ ಸ್ವರ್ಗದ ಆನಂದ ಕಾಣುವಂತೆ ಆಗಿದೆ!) ಎಷ್ಟು ಅರ್ಥ ಪೂರ್ಣ ಅಲ್ಲವೆ? ಇಷ್ಟೇ ಅರ್ಥ ವ್ಯಾಪ್ತಿಯನ್ನು ಕಾಣುತ್ತೇವೆ ''ವಸಂತನೊಬ್ಬನ ಸಹಾಯ ಸಾಕು, ಪಿನಾಕ ಪಾಣಿಯನ್ನೂ ಗೆದ್ದೇನು'' (ಸಹಾಯಂ ಏಕಂ ಮಧುಂ ಏವ ಲಬ್ಧ್ವಾ, ಕುರ್ಯಾಂ ಹರಸ್ಯಾಪಿ ಪಿನಾಕಪಾಣೇಃ ಧೈರ್ಯಚ್ಯುತಿಮ್!'') ಎಂಬ ಕಾಳಿದಾಸನ ಮನ್ಮಥನ ಮಾತಿಗೆ.<sup><a epub:type="noteref" href="999-aside.xhtml#id-001.05">೫</a></sup></p>
			<p>ಮಾವಿನ ಮರಕ್ಕೆ ಭಾರತೀಯರು ಬೇರೆ ಯಾವ ಕಾರಣಕ್ಕೇ ಪ್ರಾಶಸ್ತ್ಯ ಕೊಟ್ಟಿರಲಿ, ಕವಿಗಳಿಗಂತೂ ವಸಂತ ವರ್ಣನೆಯಲ್ಲಿ ಮಾವಿನ ಮರ ವರ್ಣಿಸದಿದ್ದರೆ ತೃಪ್ತಿಯಿಲ್ಲ.</p>
			<p class="verse">ಮತ್ತ-ದ್ವಿರೇಫ-ಪರಿಚುಂಬಿತ ಚಾರುಪುಷ್ಪಾ,<br /> ಮಂದಾನಿಲ-ಆಕುಲಿತ-ನಮ್ರ ಮೃದು ಪ್ರವಾಲಾಃ<sup><a epub:type="noteref" href="999-aside.xhtml#id-001.06">೬</a></sup></p>
			<p>ಹೂವುಗಳ ಮಕರಂದ ಕುಡಿದು ಮತ್ತವಾದ ದುಂಬಿಗಳು ಹೂಗಳನ್ನೇ ಮತ್ತೆ ಮತ್ತೆ ಮುತ್ತಿಡುತ್ತಿವೆ; ಮಂದ ಮಂದವಾಗಿ ಬೀಸುವ ಗಾಳಿ ನವಿರಾದ ಚಿಗುರಗಳನ್ನು ನೃತ್ಯವಾಡಿಸುತ್ತಿದೆ- ಎನ್ನುತ್ತಾನೆ, ಕಾಳಿದಾಸ.</p>
			<p>ಕನ್ನಡದ ಆದಿಕವಿ ಪಂಪ. ''ಮತ್ತೆ ಹುಟ್ಟಿದರೆ, ಕನ್ನಡ ನಾಡಿನಲ್ಲಿಯೇ, ಬನವಾಸಿಯಲ್ಲಿಯೇ ಹುಟ್ಟಬೇಕು''<sup><a epub:type="noteref" href="999-aside.xhtml#id-001.07">೭</a></sup> - ಎನ್ನುವ ಇವನಿಗೆ ಇನ್ನೊಂದು ಹುಚ್ಚು- ಮಾವಿನ ಮರ.</p>
			<p class="verse">(ಎಲೈ ಮಾವಿನ ಮರವೇ),<br /> ತಳಿರೋಳ್ ನೀನೇ ಬೆಡಂಗನಯ್(ಸೊಗಸುಗಾರನು),<br /> ನನೆಗಳೋಳ್ ನೀಂ ನೀರನೈ,<br /> (ಮೊಗ್ಗುಗಳಲ್ಲಿ ನೀನೇ ಕಾಂತಿಯುಳ್ಳವನು)<br /> ಪುಷ್ಪ ಸಂಕುಳದೊಳ್ (ಹೂವುಗಳ ಗುಂಪಿನಲ್ಲಿ)<br /> ನೀನೇ ವಿಲಾಸಿಯೈ,<br /> ಮಿಡಿಗಳೊಳ್ (ಚಿಕ್ಕ ಪುಟಾಣಿ ಕಾಯಿಯಿದ್ದಾಗಲೂ),<br /> ನೀ ಚೆಲ್ವನೈ;<br /> ಪಣ್ತ (ಅಂದರೆ ಹಣ್ಣಾದ)<br /> ಪಣ್ಗಳಿನೋವೋ (ಹಣ್ಣುಗಳಲ್ಲಿ)<br /> ಪೆರತೇನೂ ನೀನೇ ಭುವನಕ್ಕೆ ಆರಾಧ್ಯನೈ,<br /> (ಹಣ್ಣುಗಳಲ್ಲಿ ರಾಜಸಮಾನವಾಗಿದ್ದು, ಆರಾಧಿಸಲು<br /> ಅರ್ಹ ಎಂದರೆ ಮಾವಿನ ಹಣ್ಣು ಅಲ್ಲವೇ,)<br /> ಭೃಂಗ(ಅಂದರೆ ದುಂಬಿ), ಕೋಕಿಳ,<br /> ಕೀರ (ಅಂದರೆ ಹಂಸ , ಇವುಗಳೆಲ್ಲದರ)<br /> ಪ್ರಿಯ, ಚೂತರಾಜ (ಮಾವಿನ ಮರವೇ)<br /> ತರುಗಳ್ (ಬೇರೆ ಬೇರೆ ಮರಗಳು)<br /> ನಿನ್ನಂತೆ ಚೆನ್ನಂಗಳೇ? (ನಿನ್ನ ಮುಂದೆ ಅವು ಎಷ್ಟರವು?)<sup><a epub:type="noteref" href="999-aside.xhtml#id-001.08">೮</a></sup></p>
			<p>ಪಂಪ ಹೇಳುವುದು ಸರಿ. ಮಾವಿನ ಮರಕ್ಕೆ ಸಾಟಿಯಿಲ್ಲ.</p>
			<p>''ವಾಸಿರುವ ಕಾಡಿನಲ್ಲಿ ಬೇರೆ ಏನನ್ನ ನೋಡ ಹೊರಟಿರುವೆ? ಇನ್ನೆಲ್ಲೂ ಹೋಗುವುದು ಬೇಡ, ಈ ಕಡೆ ದಯಮಾಡಿಸಬೇಕು''- ಎಂಬಂತೆ, ಕೆಂಪಡರಿದ, ಚಿಗುರು ಹಿಡಿದ, ಮಾವಿನ ಮರವೇ ಕೋಗಿಲೆಯ ದನಿಯಿಂದ ಕೂಗಿದಂತೆ,</p>
			<p class="verse">''ಆನಿರ್ದ ಬನದೊಳ್,<br /> ಉಳಿದುವನ್ ಏನಂ ನೋಳ್ಪೆ?<br /> ಬರ್ಪುದು'', ಎಂಬಂದದಿಂ,<br /> ''ಪಿಕ-ಮಧುರ-ಧ್ವಾನದಿಂ<br /> ಆರಕ್ತ ಕೋರಕಂ ಸಹಕಾರಂ''<sup><a epub:type="noteref" href="999-aside.xhtml#id-001.09">೯</a></sup></p>
			<p>ಎಂದಂತೆ, ಮಲ್ಲಿನಾಥ ಕಾವ್ಯದಲ್ಲಿ ಕವಿ ನಾಗಚಂದ್ರನಿಗೆ ಭಾಸವಾಗುತ್ತದೆ, ''ತುಂ ತುಂ ತುಂ ತುಂ ತುಂಬಿ ಬಂದಿತ್ತ ''<sup><a epub:type="noteref" href="999-aside.xhtml#id-001.10">೧೦</a></sup> - ಎಂಬ ಗುಂಜಾರವದಿಂದ ನಮಗೆಲ್ಲ ಪರಿಚಿತರಾದ ಬೇಂದ್ರೆ ಹೇಳುತ್ತಾರೆ:</p>
			<p class="verse">ಚೈತ್ರ ರಥದಲಿ ವಸಂತನ ಬರವು ಎಂದಿಗೂ,<br /> ಮಾಂದಳಿರು ತೋರಣದ<br /> ಮುಂದೆ ಮಾಮಿಡಿ ಗುಡಿಯು,<br /> ಚಂದಿರಗು ಶುಕ-ಪಿಕಗು ಮಾಗಧಗು ಬಂದಿಗೂ<br /> ಕಾಮದ ಅನಿರ್ ವಾಚ್ಯ ಪ್ರೇಮ ಧ್ವನಿಸುವ ನುಡಿಯು<sup><a epub:type="noteref" href="999-aside.xhtml#id-001.11">೧೧</a></sup></p>
			<p>ಇನ್ನು, ನಾವೆಲ್ಲ ಚಿಕ್ಕಂದಿನಲ್ಲಿ ಬಾಯಿಪಾಠ ಮಾಡಿದ ಬಿ.ಎಂ.ಶ್ರೀ ಅವರ ಕವನ ನೆನಪಿಸಿಕೊಳ್ಳೋಣ;</p>
			<p class="verse">ವಸಂತ ಬಂದ,<br /> ಋತುಗಳ ರಾಜ ತಾ ಬಂದ,<br /> ಚಿಗುರನು ತಂದ,<br /> ಹೆಣ್ಗಳ ಕುಣಿಸುತ ನಿಂದ,<br /> ಚಳಿಯನು ಕೊಂದ,<br /> ಹಕ್ಕಿಗಳ ಉಲಿಗಳೇ ಚೆಂದ.<br /> ಕುರಿ ನೆಗೆದಾಟ, ಕುರುಬರ ಕೊಳಲಿನೂದಾಟ,<br /> ಇನಿಯರ ಬೇಟ, ಬನದಲಿ ಬೆಳದಿಂಗಳ ಊಟ,<br /> ಹೊಸ ಹೊಸ ನೋಟ, ಹಕ್ಕಿಗೆ ನಲಿವಿನ ಪಾಠ।।<br /> ಮಾವಿನ ಸೊಂಪು, ಮಲ್ಲಿಗೆ ಬಯಲೆಲ್ಲ ಕಂಪು<br /> ಗಾಳಿಯ ಕಂಪು, ಜನಗಳ ಜಾತ್ರೆಯ ಗುಂಪು<br /> ಕಿವಿಗಳಿಗೆ ಇಂಪು, ಹಕ್ಕಿಗಳ ಉಲುಹಿನ ಪೆಂಪು<br /> ಕುಹೂ, ಜಗ್ ಜಗ್, ಟುವ್ವೀ, ಟೂವಿಟ್ಟವೂ।।<sup><a epub:type="noteref" href="999-aside.xhtml#id-001.12">೧೨</a></sup></p>
			<p>ಎಲ್ಲೆಲ್ಲೂ ಸೌಂದರ್ಯವನ್ನು ಕಾಣುತ್ತಾ, ಸತ್ಯವಾದುದಕ್ಕೆ, ಶಿವವಾದುದಕ್ಕೆ ಚೆಲುವನ್ನು ಆರೋಪಿಸುವ ಅರಸುವ ಮನೋಭಾವದವರಿಗೆ ವಸಂತ ಒಂದು ಅಪೂರ್ವ ನಿಧಿಯಿದ್ದಂತೆ. 'ಕಣ್ಣುಗಳು ತಂಗುವ ಸೊಗಸಿನ ರೇವು' ಎನ್ನುವುದನ್ನ ಕಾಣುವ, ರಸ ಸರಸ್ವತಿಯ ಆರಾಧಕ ಪು.ತಿ. ನರಸಿಂಹಾಚಾರ್ಯರು ಹೇಳುವಂತೆ- ಸೌಂದರ್ಯ ಎಂಬುದು ನಲಿವಿನ ಒಂದು ವಿಶೇಷ ಅನುಭವ. ಹೇಳುತ್ತಾರೆ:</p>
			<p class="verse">ನಲವೇ ನನ್ನ ಕಿರಣವು<br /> ನರರ ಎದೆಯ ಕರಣವು<br /> ಎಲ್ಲದರೊಳು ಎಲ್ಲೆಲ್ಲಿಯು<br /> ಕಾಂಬ ಚೆಲುವೆ ವಿವರಣವು....<sup><a epub:type="noteref" href="999-aside.xhtml#id-001.13">೧೩</a></sup></p>
			<p>ಸೌಂದರ್ಯ ಸಮೀಕ್ಷಕ ಜಿ.ಎಸ್.ಶಿವರುದ್ರಪ್ಪ ನವರು, ಈ ಚೆಲುವಿನ ಸಮರ್ಥ ಪ್ರತಿನಿಧಿಯಾದ</p>
			<p class="verse">ಹರಿವ ಮನವನು ಹಿಡಿದು<br /> ಒಂದೆಡೆ ನಿಲಿಸಿ ತೊಳೆದಿದೆ ಹೂವಿದು<sup><a epub:type="noteref" href="999-aside.xhtml#id-001.14">೧೪</a></sup></p>
			<p>ಎನ್ನುವದನ್ನ ವ್ಯಾಖ್ಯಾನಿಸುತ್ತ, ''ಹರಿಯುವ ಮನಸ್ಸನ್ನು ಹಿಡಿಯುವುದು ಮಾತ್ರವಲ್ಲ, ನಮ್ಮ ಮನಸ್ಸನ್ನೂ ತೊಳೆದು ಸಂಸ್ಕಾರಗೊಳಿಸುತ್ತದೆ, ಒಂದು ಬಗೆಯ ಕ್ಷಣ ರಸ-ವಿಸ್ಮೃತಿಯಲ್ಲಿ ಅದ್ದುತ್ತದೆ''- ಎನ್ನುತ್ತಾರೆ.<sup><a epub:type="noteref" href="999-aside.xhtml#id-001.15">೧೫</a></sup></p>
			<p>ಸುಗ್ಗಿಯ ಕಾಲದಲ್ಲಿ, ಲೋಕದ ಎಲ್ಲ ಚೆಲವು, ಕ್ಷಣಕಾಲ ಒಂದೆಡೆ ಸೇರಿ, ಮತ್ತೆ ಅದೃಶ್ಯವಾಗುವುದನ್ನ, ಗೋಪಾಲಕೃಷ್ಣ ಅಡಿಗರ ಈ ಮಾತುಗಳಲ್ಲಿ ಗುರುತಿಸಬಹುದು;</p>
			<p class="verse">ಅದೃಶ್ಯ ಲೋಕದ, ಅನೂಹ್ಯ ರೂಪದ<br /> ಅನಂತಕಾಲದ ಯಾತ್ರಿಕರೇ,<br /> ಮಣ್ಣಿನ ಮನದಲಿ, ಹೊನ್ನನೆ ಬೆಳೆಯುವ<br /> ಅಪೂರ್ವ ತೇಜದ ಮಾಂತ್ರಿಕರೇ<br /> ಅತಿಥಿಗಳಹ ನೀವೆಲ್ಲರು ಇಲ್ಲಿಗೆ<br /> ನೆಲಸಲು ಬಂದವರಲ್ಲ<br /> ಒಂದೆ ಗಳಿಗೆಗೆ ಆಮೋದಕೆ ಬರುವಿರಿ<br /> ಬಂದ ಅರಗಳಿಗೆಯೊಳೇ ಮೈಗರೆವಿರಿ....<sup><a epub:type="noteref" href="999-aside.xhtml#id-001.16">೧೬</a></sup></p>
			<p>ಒಟ್ಟಿನಲ್ಲಿ,</p>
			<p class="verse">ಮಧುಮಾಸ ಬಂದಿಹುದು,<br /> ಮಧುಕರಿಗಳೇ ಬನ್ನಿ<br /> ಮಧುರಸದ ಗೀತಗಳಿಂ ನಾವು ನಲಿವಾ......'</p>
			<p>-ಎನ್ನುತ್ತದೆ ಕುವೆಂಪುವಾಣಿ</p>
			<section class="level3 numbered" epub:type="chapter" role="doc-chapter" id="id-">
				<h3 class="level3-title" epub:type="title">ಅಮೆರಿಕಾದ ಕೆಲವು ಕವಿಗಳು ಕಂಡ ವಸಂತ:</h3>
				<p>ಕನ್ನಡ ನಾಡಿನಲ್ಲಿ, ಭಾರತದ ಹಲವಾರು ಕಡೆ ಸುಗ್ಗಿಯಲ್ಲಿ ವಸಂತ ಉತ್ಸವ ನಡೆಸುವುದು ಸಂಪ್ರದಾಯ. ಸ್ನೇಹಿತರು ಬಂಧುಗಳು ಒಂದೆಡೆ ಸೇರಿ ಹಾಡು, ಹಸೆ, ಆಟ, ನಾಟಕ, ನೃತ್ಯ ಹೀಗೆ ಸಂತೋಷವಾಗಿ ದಿನ ಕಳೆಯುವುದೇ ಈ ಸುಗ್ಗಿ ಹಬ್ಬದ ವೈಶಿಷ್ಟ್ಯ. ಪ್ರಕೃತಿಯಲ್ಲಿ ಆಗುವ, ಹಠಾತ್ತನೆ ಗೋಚರಿಸುವ ಬದಲಾವಣೆ; ಅದರಿಂದ ಜನಗಳ ಮೇಲೆ ಹಕ್ಕಿ, ಪ್ರಾಣಿಗಳ ಮೇಲೆ ಆಗುವ ಪರಿಣಾಮ, ರಮ್ಯಜೀವನದ ಸೂಕ್ಷ್ಮ ಅಂಶಗಳನ್ನ ಗುರುತಿಸುವುದು- ಇವನ್ನೆಲ್ಲ ನಮ್ಮ ಕನ್ನಡದ ಹಿಂದಿನ ಕವಿಗಳು ಈ ಮಧುಮಾಸದ ಬಣ್ಣನೆಯಲ್ಲಿ ತುಂಬಿದ್ದಾರೆ.</p>
				<p>''ಎತ್ತಣ ಮಾಮರ, ಎತ್ತಣ ಕೋಗಿಲೆ'' ಧೋರಣೆ ಬಲಿಯತೊಡಗಿದಾಗ ಕವಿಗಳು ವಸಂತವನ್ನು ಕುರಿತು ಬರೆಯುವ ಪರಿ ಬದಲಾಯಿಸಿತು.</p>
				<p class="verse">ಒಂದು ವೇಳೆ ಆ ವಸಂತ -<br /> ಮಾಸದಲ್ಲೇ ನೀ ಹಾಡಲು<br /> ಕೇಳುವ ಕವಿಯಿಲ್ಲವೀಗ;<br /> ನಿನ್ನ ಕುರಿತು ಕವಿತೆ ಬರೆದು<br /> ಓದುವುದೂ ಸಲ್ಲದೀಗ.<br /> ಅಯ್ಯೋ, ನಿನಗೆ ಹೇಗೆ ಗೊತ್ತು<br /> ಸಾಹಿತ್ಯದೊಳಾದ ಕ್ರಾಂತಿ!<sup><a epub:type="noteref" href="999-aside.xhtml#id-001.17">೧೭</a></sup></p>
				<p>ಈ ಹಿನ್ನೆಲೆಯಲ್ಲಿ, ಊರಿನಿಂದ ದೂರಬಂದು ನೆಲಸಿದ, ಅಮೆರಿಕಾದ ಕೆಲವು ಕನ್ನಡ ಕವಿಗಳು ವಸಂತವನ್ನು ಕಂಡ ಬಗೆಯನ್ನು ಈಗ ನೋಡೋಣ;</p>
				<p class="verse">ಚೈತ್ರದ ನಡುಹಗಲಿನ<br /> ಸುಡು ಬಿಸಿಲಿನ<br /> ಸೂರ್ಯನ ಪಳಗಿಸಿ<br /> ಚಂದ್ರನಂತೆ ತಂಪಾಗಿಸುವ</p>
				<p>ಡಾ।। ಹೆಮ್ಮಿಗೆ ರಂಗಾಚಾರ್ ('ರಂಗ') ಅವರು</p>
				<p class="verse">ಚೈತ್ರದ ಉರಿಬಿಸಿಲಿನಲ್ಲಿ<br /> ಸುಟ್ಟು ಬಂದರವಾದ ಕಂದು ಬಯಲುಗಳಲ್ಲಿ<br /> ಮತ್ತೆ 'ಭಾದ್ರಪದ'ದಲ್ಲಿ<br /> ಕಾಡು ತರಗಣಿಗಳ ಹಸಿರು<br /> ಹಂದರ ಹಬ್ಬುವು<sup><a epub:type="noteref" href="999-aside.xhtml#id-001.18">೧೮</a></sup></p>
				<p>-ಎಂದು ಮುಂಗಾಣುತ್ತಾರೆ.</p>
				<p class="verse">ನಿರಾಶೆಯ ಬೆಂಗಾಡಿನಲ್ಲಿ ಅವಿತು<br /> ಪುನಃ ಪುನಃ ಮೊಳೆವ ಆಸೆಯಂತೆ<br /> ಸಾವಿನ ಬೀಸುಕೋಲನು ತಪ್ಪಿಸಿ<br /> ಹೇಗೆ ಹುದುಗಿತ್ತು ಈ ಜೀವ?</p>
				<p>-ಎಂದು ಪ್ರಕೃತಿ ರಹಸ್ಯದತ್ತ ಅವರು ಬೊಟ್ಟು ಮಾಡುತ್ತಾರೆ.</p>
				<p class="verse">ನೆಟ್ಟಗೋಡಿರುವ ನಿನ್ನ ಬೈತಲೆಯಲ್ಲೆನ್ನ<br /> ಬೆರಳು ಜಾರಿಸಬೇಕು</p>
				<p>-ಎಂದು ನಲ್ಲೆಯ ಎಲ್ಲ ನೆನಪುಗಳು ಮೆರವಣಿಗೆ ಹೊರಟಾಗ ಹೇಳುವ ಕವಿ ಡಾ. ಹಾ.ಮು. ಪಟೇಲರಿಗೆ (ಮಾಗಿ)ಸುಗ್ಗಿಯಲೊಮ್ಮೆ</p>
				<p class="verse">ನಮ್ಮ ಎರೇಹೊಲದ ನಡುವೆ<br /> ಒಂದೇ ಸಾಲು ನೇಗಿಲು ಹಾಯಿಸಿದ ಹಾಗೆ<sup><a epub:type="noteref" href="999-aside.xhtml#id-001.19">೧೯</a></sup></p>
				<p>-ಎಂಬ ಸಾದೃಶ್ಯ.</p>
				<p>ಹಿತ್ತಲಲ್ಲೇ ಪಾತಿಮಾಡಿ ನೆಟ್ಟ, ''ಇಂಥ ಬೀಜ ಬಿತ್ತಿದರೆ ಮಕ್ಕಳಿಗೆ ಒಳ್ಳೆಯದಾಗಲಿಕ್ಕಿಲ್ಲ''- ಎನ್ನುವ ಒಳದನಿ ಅವ್ವನಿಗೂ ಸುಳಿವು ಸಿಕ್ಕದ ''ನುಗ್ಗೇ ಗಿಡ'' ಕವಿಯ ಎತ್ತರಕ್ಕೂ ಬೆಳೆಯತೊಡಗಿ,</p>
				<p class="verse">ವಸಂತದಿರುಳಿನಲ್ಲಿ ನನ್ನ ಗಿಡ<br /> ಗಾಳಿಯ ತೋಳುಗಳಲ್ಲಿ ಮುಲು ಮುಲು ತಂದಾಗ<br /> ನನಗೆ ಪುಳಕವಾಗುತ್ತಿತ್ತು.<sup><a epub:type="noteref" href="999-aside.xhtml#id-001.20">೨೦</a></sup></p>
				<p>''ವನರಾಜಿಯ ಮಡಿಲಲ್ಲಿ ಆತ್ಮಸಂಧಾನ''ಕ್ಕೆ ಹೊರಟ ಚಿ. ಉದಯಶಂಕರರಿಗೆ</p>
				<p class="verse">ವಸಂತ ಮಳೆಬಿಲ್ಲ ಹೂಡಿ<br /> ಧರೆಗಿಳಿಸಿದ ಧಾರೆ ಧಾರೆ ಮಳೆಗೆ<br /> ಗಿಡಮರ ಬಳ್ಳಿಯಲ್ಲಿ ಫಲ ಪುಷ್ಟರಾಗ<br /> ತುಂಬಿದ<br /> ಕಾಡಿನ ಉದ್ದಗಲಕ್ಕೂ<br /> ಮುಗ್ಧ ಜೀವಜಂತುಗಳ ಹೆಜ್ಜೆ ಹಾಡು<br /> ಶೃತಿಗೆ ಲಯಬದ್ಧ ಗಾಳಿ ಹೊಡೆತ<sup><a epub:type="noteref" href="999-aside.xhtml#id-001.21">೨೧</a></sup></p>
				<p>ಕಂಡು, ಕೇಳಿ ವಿನೂತನ ಆಮೋದ.</p>
				<p>ಹಸಿರು ಹಂದರದಲ್ಲಿ ಮನದ ಮಲ್ಲಿಗೆ ಬರಿಯುವದನ್ನ ಬಣ್ಣಿಸುತ್ತ,</p>
				<p class="verse">''ಚೈತ್ರದ ಹೊಸ ಹೊಸ ಸುಗ್ಗಿ<br /> ಚಿತ್ರ ಬರೆದು ನೆಲದಾಗ ಹೂ ಮಗ್ಗಿ<br /> ಹಾಡಿ ಕೋಗಿಲ ಮಾಮರದಾಗ''<sup><a epub:type="noteref" href="999-aside.xhtml#id-001.22">೨೨</a></sup></p>
				<p>ಎನ್ನುವ ವಿಮಲಾ ಚನ್ನಬಸಪ್ಪ ಅವರು ''ವರಷಗೊಮ್ಮೆ ಹೊಸತು ಸುಗ್ಗಿ'' ಬಂದಾಗ ''ನನ್ನಿ ನೆನಪು ನುಗ್ಗಿ'' ಹಾರುವದನ್ನ ಹಾಡುತ್ತಾರೆ.<sup><a epub:type="noteref" href="999-aside.xhtml#id-001.23">೨೩</a></sup></p>
				<p>ಇನಿಯ ರಾಯ ನಕ್ಕರೇನೇ ಮನೆ ಮನ ಚಂದವಾದೀತೆನ್ನುವ ಎಲ್ಲ ಹೆಣ್ಣಿನ ಒಳದನಿಯನ್ನ</p>
				<p class="verse">''ಮುಗುಳಿನಲಿ ಅಡಗಿದಾ ಎಲೆ ಕೊನರಿದಾಗಲೇ<br /> ಇಲ್ಲಿಹುದು ವಸಂತ....<br /> ಹೃದಯದಲಿ ಅಡಗಿದು ನಗೆ ಮೊಗದಲರಳಿದರೆ<br /> ಬೆಳಗುವುದು ಚಂದ್ರಹಾಸ''<sup><a epub:type="noteref" href="999-aside.xhtml#id-001.24">೨೪</a></sup></p>
				<p>-ದಲ್ಲಿ ಕಾಣುತ್ತೇವೆ. ಇದಕ್ಕೆ ಪೂರಕವಾಗಿ ಆ 'ಭ್ರಮರ'ಕ್ಕೆ</p>
				<p class="verse">ಹಸರು ಎಲೆಗಳ ಪಚ್ಚದ ತೋರಣನಿನ್ನಯ ಅರಮನೆಗೆ<br /> ಹೊಸ ಮೊಗ್ಗೆಯ ಹೂ ಬಳ್ಳಿಯ<br /> ಗೊಂಚಲ ಪರಿಮಳ ಗೊನೆಗೊನೆಗೆ<sup><a epub:type="noteref" href="999-aside.xhtml#id-001.25">೨೫</a></sup></p>
				<p>ಎಂದು ಜೀವನ ವಸಂತ ಕುಸುಮದ ಮಧುರ ಪಕಳೆಗಳನ್ನ ಪರಿಚಯಿಸುತ್ತಾರೆ. 'ನಾನೂ ಅಮೆರಿಕನ್ ಆಗಿಬಿಟ್ಟೆ' ಖ್ಯಾತಿಯ ಡಾ। ಮೈ.ಶ್ರೀ. ನಟರಾಜರಿಗೆ</p>
				<p class="verse">ಅಮೆರಿಕೆಯಲ್ಲಿ ವಸಂತ<br /> ಬಂದಿಹನೆಂದು ಮನಸಿನಲಿ<br /> ಮಹದಾನಂದವಾಯ್ತು</p>
				<p>ಕಾರಣಗಳು ಹಲವಾರು. ಮುಖ್ಯವಾಗಿ,</p>
				<p class="verse">ರಗಳೆ ಇಲ್ಲದೆ ಹಗಲು<br /> ಕಾರು ಸ್ಟಾರ್ಟಾಗಿ,<br /> ತಣ್ಣೀರ ನಲ್ಲಿಯಲಿ<br /> ಕೈಕೊರೆತ ನಿಂತು<br /> ಮುಚ್ಚಿ ಸಿಡಿದೆದ್ದ<br /> ಕಿಟಕಿಗಳೆಲ್ಲ ತೆರೆದು<br /> ಮನಸಾರೆ ಉಸಿರಾಡುವಂತಾಯ್ತು!<sup><a epub:type="noteref" href="999-aside.xhtml#id-001.26">೨೬</a></sup></p>
				<p>ಸುತ್ತಣ ನಿಸರ್ಗದಲ್ಲಿ, ಆ ಮೂಲಕ ಬದುಕಿನಲ್ಲಿ, ಕಾಣ ಸಿಗುವ ವಿವರ ಗಳೆಲ್ಲದರ ಸೂಕ್ಷ್ಮ ವಿವರಣೆ, ಬಣ್ಣನೆ ನಟರಾಜರ 'ಅಮೆರಿಕಾದಲ್ಲಿ ವಸಂತ' ದಲ್ಲಿ ಕಾಣುತ್ತೇವೆ. ವಿನೋದಕ್ಕೆ ಪುಷ್ಟಿ ಕೊಡುವ ವಿಡಂಬನೆಯ ಧಾಟಿ ನಟರಾಜರದು. ವಸಂತದ ಚೆಲುವು ನಲಿವೂ ಈ ಚಾಟಿ ಏಟಿನಿಂದ ತಪ್ಪಿಸಿಕೊಂಡಿಲ್ಲ.</p>
				<p>ಆಸೆಗಳು ಬಗೆ ಬಗೆಯವು; ಕಾಲ ದೇಶ ಸನ್ನಿವೇಶವನ್ನನುಸರಿಸಿ ಅವು ತಳೆಯುವ ವೇಷಗಳೋ ಹಲವು ವಿಧಗಳು. ಜ್ಯೋತಿ ಮಹದೇವ್ ('ಸುಪ್ತದೀಪ್ತಿ') ಅವರಿಗೆ ಈ ಅಭಿಲಾಷೆಗಳನ್ನು ಇನಿಯನೊಂದಿಗೆ ಹೇಳಿಕೊಳ್ಳುವ ಹಂಚಿಕೊಳ್ಳುವ ತೂಗಿಕೊಳ್ಳುವ ಒಂದು ಮಹದಾಸೆಯೂ ಉಂಟು. ಮುಗ್ಧ ಭಾವನೆಗಳು ಲಯ ನಾದ ರೂಪಕಗಳ ಮುಪ್ಪುರಿಯಲ್ಲಿ ಮೇಲೇಳ ತೊಡಗಿರುವ ಸುಪ್ತದೀಪ್ತಿಯವರ <em>'ಭಾವ ಲಹರಿ'</em> ಯಲ್ಲಿ.</p>
				<p class="verse">ನಿಮ್ಮೊಲವ ಮಾಮರದ ತಣ್ಣೆಳಲ ತಂಪಿನಲಿ<br /> ಕಂಪ ಬೀರುವ ಮಲ್ಲೆಯಾಗರಳುವಾಸೆ;<br /> ಹಿತವಾಗಿ ಮರ ತಬ್ಬಿ, ಚಪ್ಪರದ ತೆರ ಹಬ್ಬಿ,<br /> ಮಲ್ಲಿಗೆಯ ಸೊಂಪಿನೊಲು ಇರುವ ಹಿರಿದಾಸೆ!</p>
				<p class="verse">ಚೈತ್ರ ತಾ ಕಾಲಿಡಲು ಮಾಮರವು ಕೆಂಪೇರೆ,<br /> ತಳಿರ ಮರೆಯಲಿ ಕೋಗಿಲೆಯಾಗುವಾಸೆ;<br /> ಹೃದಯಸಿಂಹಾಸನದ ಪ್ರೀತಿ ಪಂಜರದಲ್ಲಿ<br /> ಸವಿಮಾತ ಗಿಣಿಯಾಗಿ ಉಲಿಯುತಿರುವಾಸೆ!....</p>
				<p class="verse">ಇನಿತೆಲ್ಲ ಕೇಳಿದರೂ, ನನಗಾಗಿ ತುಡಿಯುತಿಹ<br /> ನಿಮ್ಮ ಜೀವದ ಜೀವ ನಾನಾಗುವಾಸೆ!<sup><a epub:type="noteref" href="999-aside.xhtml#id-001.27">೨೭</a></sup></p>
				<p>ಅಂಥ ವಸಂತನನ್ನ ಕವಯಿತ್ರಿ ಕಾತುರದಿಂದ ನಿರೀಕ್ಷಿಸುವುದುಂಟು; ''ಬಾರೆಯಾ ವಸಂತ?'' ಎಂದು ಹಲುಬುವುದುಂಟು; ನಿರೀಕ್ಷೆಯಲ್ಲೇ ಸುಖ ಕಾಣುವವರು ಬಹಳ ಮಂದಿ; ಒಲವ ಬಳ್ಳಿ ಸೊರಗಿದಾಗ ನಲುಗಿದ ಮನಸ್ಸಿನ ಮಾತುಗಳನ್ನು ಅಮೆರಿಕಾದ ಸುಪ್ರಸಿದ್ಧ ಕವಯಿತ್ರಿ ಸುಪ್ತದೀಪ್ತಿಯವರು ತಮ್ಮ <em>'ಬಾರೆಯಾ ವಸಂತ?'</em> ದಲ್ಲಿ ತೋಡಿಕೊಳ್ಳುತ್ತಾರೆ.</p>
				<p class="verse">ಓ ವಸಂತ, ನಿನ್ನಾಗಮನದ ಆಸೆಯ-<br /> ಕೊನರುಗಳೇ ತುಂಬಿದ ಹೆಮ್ಮರದಡಿಯ-<br /> ನೆಳಲಲಿ ಇದ್ದರೂ ಮುದುಡುತಿಹುದು,<br /> ಸೊರಗುತಿಹುದು ಎನ್ನ ಒಲವ ಬಳ್ಳಿಯಿದು.....</p>
				<p class="verse">ಕೋಗಿಲೆಯ ದನಿಯಿಲ್ಲ ಗಿಣಿ ಉಲಿಯುತ್ತಿಲ್ಲ,<br /> ಕಾಕರಾಜನ ಕರ್ಕಶವ ಕೇಳಿ ನೊಂದಿಹೆನಲ್ಲ.....</p>
				<p class="verse">ದಶದಿಕ್ಕುಗಳಿಂದ ಸೆಳೆಯುತಿರೆ ದುಗುಡಗಳು,<br /> ಬರುವವೇ ನನ್ನ ಬಳಿ ನಿನ್ನ ಕನಸುಗಳು?</p>
				<p>ಎಂದು ಕೊರಗುವುದೂ ಉಂಟು. ಮಾಂದಳಿರ ತಂಪು, ಮಲ್ಲಿಗೆಯ ಕಂಪು, ಕೋಗಿಲೆಯ ಇಂಪು, ಗಿಣಿಗಳ ಚಿಲಿಮಿಲಿಯ ಉಲಿ, ಕಣ್ಗೆ ಹಸಿರು, ಬಾಯ್ಗೆ ಪಸೆಯ ಇನಿಗಳಿಗಾಗಿ ಹಂಬಲಿಸಿ ತೊಳಲಾಡುವುದುಂಟು. ಎದೆಯ ಭಾವಗಳೆಲ್ಲ ಒಣಗಿ ಹೋದಾವೆಂಬ ಅಂಜಿಕೆ ಕಾಡುವುದುಂಟು. ಆಗ 'ಸುಪ್ತದೀಪ್ತಿ' ಕರೆಯುತ್ತಾರೆ:</p>
				<p class="verse">ಇರುಳ ಮಬ್ಬಿನಲಿ ನಾ ಓರ್ವಳೇ ಬಿಕ್ಕಿರಲು<br /> ಮಧುಮಾಸ ಓಡಿ ಬಾ, ಸಂತೈಸಲೆನ್ನ ನಿನ್ನೊಕ್ಕೊರಲು!<sup><a epub:type="noteref" href="999-aside.xhtml#id-001.28">೨೮</a></sup></p>
				<p><em>'ಉಗಮಾಗಮ'</em> ದಲ್ಲಿ ಸೃಷ್ಟಿಕ್ರಿಯೆಯನ್ನು ಶಾರೀರಕ-ರಸಾಯನ ಶಾಸ್ತ್ರದಿಂದ ಅವಲೋಕಿಸುವ, <em>'ಮುರುಳಿಯ ಕರೆ', 'ರಾಧೆಗೆ'</em> ಕವನಗಳಲ್ಲಿ ಆಶೆ, ನಿರಾಶೆ, ಹತಾಶೆ, ಹುತಾಶೆಗಳನ್ನು ಗುರುತಿಸುವ. <em>'ಸುರಸುಮಸಮ'</em> ದಲ್ಲಿ ಪದಗಳನ್ನು ಕುಣಿದಾಡಿಸುವ <em>ಭಾವಬಿಂಬ</em> <sup><a epub:type="noteref" href="999-aside.xhtml#id-001.29">೨೯</a></sup> ದ ಭಾವಬಿಂದುಗಳ ಕವಯಿತ್ರಿಗೆ, ಹೊಸ ಬಗೆಯ ಕಲ್ಪನೆಗಳು ಅನೇಕ ಬಾರಿ ಆಳವಾಗಿ ಕಾಡಿ, ವಿಷಾದವೇ ಸ್ಥಾಯಿಭಾವವಾಗಿ ಉಳಿದಂತಾಗುತ್ತದೆ. ಹೀಗೆ ಸಂಕೇತಗಳೂ ಪ್ರತಿಮೆಗಳೂ ನೇರ ನುಡಿಗಳೂ ಎಷ್ಟು ಸಾರ್ಥಕವಾಗಿ ಅನಿಸಿಕೆಗಳಿಗೆ ಪೋಷಕವಾಗಿದೆಯೆಂಬುದನ್ನ ಗಮನಿಸಿದಾಗ, ಅಮೆರಿಕದ ಈ ಕನ್ನಡ ಕವಿಗಳ ವಸಂತದ ನೋಟ ರಮ್ಯ ವಸ್ತು ನವ್ಯದ ನಡುವೆ ತೂಗಾಡುತ್ತದೆ ಎನ್ನಿಸುತ್ತದೆ.</p>
				<p>ಕವಿ ದತ್ತಾತ್ರಿಯವರಿಗೆ ಹಾಡಿನ ದುಃಖವನ್ನು ಗುರುತಿಸಲಾಗುತ್ತಿಲ್ಲವಲ್ಲ ಎಂಬ ತೀವ್ರ ತೊಳಲಾಟ. ತನಗೆ ವೈಯಕ್ತಿಕವಾದುದನ್ನ ಬೇರೆಯವರು ಹಾಡಲು ಸಾಧ್ಯವೇ ಎಂಬ ಅನುಮಾನ ಕವಿಗಿದೆ. ಹಾಡು ಮೂಡಿತ್ತು ತನಗಾಗಿ ಎಂಬ ಅರಿವು ಮೂಡುವ ವೇಳೆಗೆ, ಜೊತೆಗೆ, ಹಾಡು ನಿಂತು ಕವಿಗೆ ಇನ್ನೂ ನಿಗೂಢತೆ ಆವರಿಸಿಕೊಂಡುಬಿಡುತ್ತದೆ. ಕವಿಯ ಆಯ್ಕೆಯ ವಸ್ತುವೈವಿಧ್ಯತೆಯ ರಭಸದಲ್ಲೂ ಒಂದು ಸೊಗಸಿದೆ.</p>
				<p>ಮಾರ್ಚ್‍ನಲ್ಲಿ ಬಿದ್ದ ಮಳೆಯ ಪ್ರಭಾವ, ಅದರ ಮುನ್ನಾ ದಿನಗಳ ತಹತಹಿಕೆ, ಮಳೆ ತಂದ ಸುಗಂಧವಾಹ- ಇವೆಲ್ಲ ಏನೋ ನೆನಪುಗಳನ್ನು ತಿಳಿಗೊಳದ ಆಳಗಳಿಂದ ಮೇಲೇರಿಸುವ ಸನ್ನಾಹವಿದೆ, ಎಂ.ಆರ್. ದತ್ತಾತ್ರಿ ಅವರ <em>'ಅಲೆಮಾರಿ ಕನಸುಗಳು'</em> ಕವನ ಸಂಕಲದಲ್ಲಿ.</p>
				<p class="verse">ಮೊನ್ನೆ ಸಂಜೆ ದಿಢೀರನೆ ಬಿದ್ದ<br /> ಮೊದಲ ಮಳೆ<br /> ದಪ್ಪ ದಪ್ಪ ಹನಿಗಳಿಗೆ ತಕ್ಷಣ ಪ್ರತಿಕ್ರಿಯಿಸಿ<br /> ಗಾಳಿಯಲ್ಲಿ ಹರಡಿಕೊಂಡ<br /> ಬೇಸಿಗೆಯ ತಾಪದ ಬಿಸಿಯನ್ನು ನುಂಗಿಕೊಂಡ<br /> ಗಮ್ಮನೆ ಮಣ್ಣಿನ ವಾಸನೆ<br /> ಕಾದಿದ್ದು ಎಷ್ಟೋ ದಿನ<br /> ಹೇಳಬೇಕೆಂದಿದ್ದು ಹೊರಬರದೆ<br /> ಕಪ್ಪೇಚಿಪ್ಪಿನ ಹುಳದಂತೆ ಭದ್ರ ಕೋಟೆಯಲ್ಲಿ ಅವಿತು<br /> ಆಗಾಗ ಮಿಡುಕಾಡಿಕೊಟ್ಟ ನೋವು.....<br /> ಆದರೆ ಮೊನ್ನೆಯ ಮೋಡಗಳು ಹಾಗಲ್ಲ<br /> ಸೂರ್ಯ ಘಟ್ಟಸೇರುವ ಹೊತ್ತಿಗೆ ಬಂದವು<br /> ನೊಂದ ಬುವಿಯನ್ನು ಗಟ್ಟಿಯಾಗಿ ತಬ್ಬಿ ಅತ್ತವು<br /> ಸುಡುವ ದಿನಗಳ ಮಧ್ಯೆ<br /> ಸ್ವಲ್ಪ ಹಗುರ<br /> ಮತ್ತೆ ನಾಳೆಗೆ ಮೈಚಾಚಬೇಕಲ್ಲ<br /> ರವಿ ಉದಯಿಸುವ ಮುನ್ನ<br /> ಪರಕೀಯರಂತೆ ದೂರ ದೂರ ಸರಿಯುವ ಮೊದಲು<br /> ಈ ಬೇಸಿಗೆಯ ದಿನದಲ್ಲಿ<br /> ಬಾನಿಗೂ ಬುವಿಗೂ ರಾತ್ರಿಯ ಸಮಯವಿದೆ...<sup><a epub:type="noteref" href="999-aside.xhtml#id-001.30">೩೦</a></sup></p>
				<p>ಚೈತ್ರದ ಕೋಗಿಲೆಯಿಂಚರ ಎಲ್ಲರಿಗೂ ಮಧುರವಾಗಿಯೇ ಇರುತ್ತೆ ಎನ್ನ ಲಾಗುವುದಿಲ್ಲ- ಎನ್ನುತ್ತಾರೆ, ನವ್ಯಕವಿ ಎಂ.ಆರ್. ದತ್ತಾತ್ರಿ. ಆ ಹಕ್ಕಿಯ ಕೂಗು ಅವರ ಗೆಳೆಯನಿಗೆ ಅರಚಾಟವಾಗಿ ಕೇಳಿಸಿ, ನೋವಿನೆಳೆಗಳ ಜಾಲತಾಣವಾಗಿ ಕಾಣಿಸಿತೆನ್ನುತ್ತಾರೆ. ಕಾರ್ಖಾನೆಯ ಸಿಳ್ಳುಕೂಗಿಗೆ ಪ್ರತಿಧ್ವನಿಸುವಂತಿದೆ ಆ ಕೋಗಿಲೆಗಾನ ಎನ್ನುತ್ತಾನಂತೆ ಅವರ ನೇಹಿಗ. ಅವನ ತರ್ಕವನ್ನು ಒಪ್ಪಿಯೂ ಒಪ್ಪದಂತೆ ವರದಿ ಮಾಡುವದಷ್ಟಕ್ಕೇ ತೃಪ್ತರಾಗುತ್ತಾರೆ.</p>
				<p class="verse">ಬೆಳಗಿನ ಶುಭ್ರ ನವೋದಯದಲ್ಲಿ<br /> ಮೃದು ಕಿರಣಗಳ ನಡುವೆ ತೂರಿಬರುವ<br /> ಚೈತ್ರ ಕೋಗಿಲೆಯ ಕೂಗು ಎಷ್ಟು ಹಿತ ಎಂದೆ ನಾನು....<br /> ನಿನ್ನ ಹಕ್ಕಿಯ ಅರಚಾಟದಲ್ಲಿ ನನಗೆ ಕಾಣುತಿದೆ<br /> ನೋವಿನೆಳೆಗಳು ಎಂದ ಮಿತ್ರ<br /> ಶುಭ್ರ ನೀಲಿ ಗಗನದಿಂದ ಉದುರಿಬಿದ್ದ ಮುತ್ತರಾಶಿ<br /> ಕೋಗಿಲೆಯ ದನಿಗೆ ನೋಡು ಸ್ಫೂರ್ತಿ ಪಡೆದು ಹೊರಳಿವೆ...<br /> ಹಕ್ಕಿ ಹಾಡಿಗೆ ಮಾತ್ರವಲ್ಲ ಫಾ಼್ಯಕ್ಟರಿ ಸೈರನ್ನಿಗೂ <br /> ನಗುತ್ತವೆ ನಿನ್ನ ಮುತ್ತ ಹನಿಗಳು<br /> ಹಕ್ಕಿ ಪಕ್ಕಿ ಕೂಗಿಗಿಂತ ಸೈರನ್ನಿನ ಶಬ್ದ ಎಷ್ಟೋ ಮೇಲು...<br /> ಎಂದ ಮಿತ್ರ.<sup><a epub:type="noteref" href="999-aside.xhtml#id-001.31">೩೧</a></sup></p>
				<p>ದತ್ತಾತ್ರಿಯವರ ಇನ್ನೊಂದು ಸುಂದರವಾದ ಕವನದಲ್ಲಿ ಹೂವುಗಳು ಯಥೇಚ್ಛವಾಗಿ ಅರಳಿವೆ. ವಸಂತವೇ ಬಂದಿರಬೇಕು, ಆಗ. ಅವು ಸ್ವಾತಂತ್ರ್ಯದ ಸಂಕೇತವಾದ ಹೂವುಗಳು. ಅಲ್ಲಿ ಕ್ರಾಂತಿಯ ಬೀಜಗಳೂ ಮೊಳೆತಾವು. ಬಿಡುಗಡೆಯ ಕಹಳೆಯನ್ನೂ ಮೊಳಗಿಯಾವು.</p>
				<p class="verse">ನಮ್ಮ ಮನೆಯ ಸುತ್ತಾ<br /> ಅಚ್ಚಬಿಳಿಯ ಹೂವುಗಳು<br /> ನಮ್ಮೂರನ್ನು ಕಾಣದ<br /> ನನ್ನ ಭಾಷೆಗೆ ಸಿಲುಕದ<br /> ಬೆಳಗಿನ ಇಬ್ಬನಿಯನ್ನು ಹೀರಿ<br /> ಮೂಡುವ ಸೂರ್ಯನೊಡನೆ ನಕ್ಕು<br /> ಸ್ವಚ್ಛಂದವಾಗಿ ಅರಳುವ ಅಮೆರಿಕೆಯ<br /> ಸ್ವಾತಂತ್ರ್ಯ ಹೂವುಗಳು....</p>
				<p class="verse">ನೀ ಬೆಳೆದ ಮಣ್ಣಲ್ಲೇ<br /> ಬೆಳೆದವನು ನಾನು ನಾನೆಂದೆ<br /> ನಾವೆಲ್ಲಾ ಇಲ್ಲೇ ಹುಟ್ಟಿ<br /> ಬೆಳೆದವರು<br /> ಬಿಳಿಯ ಹೂವುಗಳೆಲ್ಲಾ ಮತ್ತೆ<br /> ಮೋಹಕವಾಗಿ ನಕ್ಕವು.<sup><a epub:type="noteref" href="999-aside.xhtml#id-001.32">೩೨</a></sup></p>
				<p>ಯಂತ್ರವಿಜ್ಞಾನದಲ್ಲಿ 'ಕಂಪನ'ದ ಮೇಲೇ ವಿಶೇಷ ಸಂಶೋಧನೆ ನಡೆಸಿರುವ ಕೆನೆಡಾದ ಕನ್ನಡ ಕವಿ ಡಾ। ರಾಮ್‍ಭಟ್ ಅವರಿಗೆ, ಅಲ್ಲಿ ತಾವಿರುವಲ್ಲಿ ಕನ್ನಡದ ಬೆಟ್ಟಗಳು ನದಿಗಳು ಶಿಲ್ಪಕಲೆಗಳು ಇಲ್ಲದಿದ್ದರೂ, ಕನ್ನಡ ಕಣ್ಣುಗಳಿಂದ ಅಲ್ಲಿರುವುದನ್ನೆಲ್ಲ ನೋಡುವ ಮನದಣಿಯುವ ಪ್ರವೃತ್ತಿ. ವಿಜ್ಞಾನವನ್ನು ಕಾವ್ಯಮಯವಾಗಿ ನೋಡುವ ಪ್ರಯತ್ನ 'ಕಂಪನ'ದಲ್ಲೂ ಕೋಗಿಲೆ ದನಿಗೆ ತಲೆಯೋಲಾಡುತ್ತದೆ. ನಗೆಗೆ ಇರುವ ಪ್ರಾಶಸ್ತ್ಯವನ್ನು ಒತ್ತಿ ಹೇಳುವ ಕವಿಗೆ ಅದು ತರುವ ಸಂತಸ ವಸಂತದಲ್ಲೂ ಮರೆಯಾಗಿಲ್ಲ.</p>
				<p>ವಸಂತ ಆಗಮನವಾಯಿತೆಂದರೆ ಮಾಮರಕ್ಕೆ ಸುಗ್ಗಿ. ಅದರ ಚಿಗುರು ತಳಿರು, ಬಾಚಿ ತಬ್ಬಿ ಆಲಂಗಿಸಿಕೊಂಡು ಮೈಮರೆತ ಮಲ್ಲಿಕಾ ಲತೆ ಅದರ ಸುತ್ತ ಮುತ್ತ ಹಬ್ಬಿದೆ- ಎನ್ನುವುದೊಂದು ಕವಿಸಮಯದ ಮಾತು. ಹಬ್ಬಿ ಹರಡಿದ ಅದರ ನೆರಳಲ್ಲಿ ವಿಶ್ರಮಿಸಿಕೊಳ್ಳುವ, ಜನುಮ ಜನುಮದ ಮೈತ್ರಿಯ ಬಗ್ಗೆ ಸದಾಶಯಗಳನ್ನು ಮೆಲುಕು ಹಾಕಿದ ಕವಿಗೆ ಊರಿಂದ ಎಷ್ಟೇ ದೂರ ಹೋಗಿದ್ದರೂ, ಆ ಮಾಮರದ ನೆನಪು ಮಾತ್ರ ಮಸಕಾಗಿಲ್ಲ.</p>
				<p class="verse">ನೀರೆ ಬಾರೆಲೆ ದೂರದಲ್ಲಿಹ ಮಾಮರದ ಬಳಿ ಸಾಗುವಾ<br /> ಸೂರೆಗೊಳುತಲಿ ಮನವ ನಿಂದಿದೆ ಬಾರೆ ಬಾ ಬಾ ಪೋಗುವಾ<br /> ಕೋಕಿಲದ ಕಲಕಂಠ ಕೇಳೆಲೆ ಸವಿಯ ಸಂತಸವಪ್ಪುದು<br /> ಏಕೆ ನಾಚುವೆ ನಲ್ಲೆ ನಿನ್ನಿನಿದನಿಯ ಮೀರಿಸಲಾರದು<br /> ಮಾಮರದ ಚೆಲುತನುವ ಬಳಸುತ ಮಲ್ಲಿಕಾಲತೆ ನಿಂದಿದೆ<br /> ಮಲ್ಲಿಗೆಯ ಹೂ ನಿನಗೆ ಮುಡಿಸುವೆ ಚೆಲುವದೆನಿತೋ ಕಾಣದೇ....</p>
				<p class="verse">ಮಾಮರದ ನೆರಳಿನಲಿ ವಿರಮಿಸಿ ನಮ್ಮ ಬಳಲಿಕೆ ಕಳೆಯುವಾ<br /> ನೀಡು ನವಚೇತನವನೆನ್ನುತ ದೇವನನ್ನೇ ಬೇಡುವಾ.<sup><a epub:type="noteref" href="999-aside.xhtml#id-001.33">೩೩</a></sup></p>
				<p class="vertical-delimiter" />
				<p>ಹೊಸ ಚೇತನಕ್ಕಾಗಿ ಹಂಬಲಿಸುವ ಹೆಣ್ಣು ಜೀವದ ತುಡಿತಕ್ಕೆ ಸಹಜವಾದ ಸರಳವಾದ ಅಭಿವ್ಯಕ್ತಿ ದೊರಕಿರುವ ಕವನಸಂಕಲನದಲ್ಲಿ ಕವಯಿತ್ರಿ ಮಾಯಾ ಹರಪಹನಳ್ಳಿ ಅವರು ತಮ್ಮ ಮನದ ಕಲ್ಪನೆ ಹೃದಯದ ಭಾವನೆ ಜೀವನದ ಅನುಭವದ ಹೂಮಾಲೆ ಕಟ್ಟಿದ್ದಾರೆ. ಇಲ್ಲಿ ಮೋಡ ಕರಗಿ ಗಗನ ಮಳೆಗರೆಯುತ್ತದೆ, ಕರುಣೆ ಹೊನಲಾಗಿ ಹರಿಯುತ್ತದೆ, ಕಲ್ಲಿನಲ್ಲೂ ಹೂವು ಅರಳುತ್ತವೆ, ಧರಣಿ ಮಮತೆ ತುಂಬಿ ಮೆರೆಯುತ್ತದೆ- ಕವನಗಳಲ್ಲಿ ವಸಂತ ನಲಿದಾಡುತ್ತಾನೆ.</p>
				<p>ಹೆಣ್ಣುಮಕ್ಕಳಿಗೆ ತವರಿನ ನೆನಪು ಕಾಡದ ದಿನವಿದೆಯೆ? ತೀಕ್ಷ್ಣತೆ ಸ್ವಲ್ಪ ಹೆಚ್ಚೂ ಕಡಿಮೆ ಆಗಬಹುದೇನೋ, ಆದರೆ ಆ ಸಮಾಧಾನದ ಮುಂದೆ, ಆ ನಿಶ್ಚಿಂತತೆಯ ಮುಂದೆ, ಆ ಸುಖದ ಮುಂದೆ, ಆ ನೆಮ್ಮದಿಯ ಮುಂದೆ ಸ್ವರ್ಗಸುಖವೂ ಒಂದು ಮಟ್ಟ ಕೆಳಗಿನದೇ. ಅದೇ ಅವರ ಪುಸ್ತಕದ ಶೀರ್ಷಿಕೆ. ಹೊಸ ಚೇತನದೊಂದಿಗೇ ಪ್ರಾರಂಭವಾಗುತ್ತದೆ ಕವನಗಳ ಮೆರವಣಿಗೆ. ಆ ನೆನಪಿನ ಮಂಟಪದಲ್ಲಿ ವಸಂತ ಪ್ರವೇಶಿಸಿದಾಗ ಆ ಚೆಲುವಿನ ತುಂತುರಿನಲ್ಲಿ ಕಹಿಯೆಲ್ಲ ದೂರವಾಗಿ ಬಾಳೆಲ್ಲ ಸಿಹಿಯೇ ಸಿಹಿ.</p>
				<p class="verse">ಹೊಸ ಚಿಗುರು ಚಿಗುರಲಿ ಚೈತ್ರದ ಚೆಲುವಿನಲ್ಲಿ<br /> ಹೊಸ ಹೂವು ಅರಳಲಿ ಸೃಷ್ಟಿಯ ಜಾಲದಲ್ಲಿ<br /> ಹೊಸ ಆಸೆ ಮೂಡಲಿ ಮೈತ್ರಿಯ ಒಲವಿನಲ್ಲಿ<br /> ಹೊಸ ಹಾಡು ಹಾಡಲಿ ಕೋಗಿಲೆ ವಸಂತದಲ್ಲಿ....</p>
				<p class="verse">ಕಹಿಯ ಮರೆತು ಸಿಹಿಯು ತುಂಬಲಿ ಜೀವನದಲ್ಲಿ<br /> ಕನಸು ನನಸಾಗಿ ಮನ ಆಸೆಯ ಮಾಲೆ ಧರಿಸಲಿ....</p>
				<p class="verse">ನೋವು-ನಲಿವು ಬೇವು-ಬೆಲ್ಲದ ಸೇವನೆಯಲ್ಲಿ<br /> ಸುಖ-ದುಃಖದಲ್ಲಿಯೂ ಇರಲಿ ಸ್ಮರಣೆ ಭಗವಂತನಲ್ಲಿ<sup><a epub:type="noteref" href="999-aside.xhtml#id-001.34">೩೪</a></sup></p>
				<p>ಕವಯತ್ರಿಗೆ ಕೋಗಿಲೆಯ ಇಂಚರ ಕಾಡದೆ ಬಿಟ್ಟಿಲ್ಲ. ಅಪೂರ್ವ ದೈವೀ ಶಕ್ತಿಯಾಗಿ, ಭಾವೋತ್ಕಟತೆಗೆ ಇಂಬುಕೊಡುತ್ತಿದೆಯೆಂಬಂತೆ ಪಂಚಮಸ್ವರದ ನಿನಾದ ಉಲ್ಲಾಸ ತರುತ್ತಿದೆ.</p>
				<p class="verse">ಕೂಗುವ ಧ್ವನಿ ಮಧುರ ಗಾನದಲಿ<br /> ತೂಗುವ ಮಾಮರ ಚೈತ್ರದ ಕಾಲದಲಿ<br /> ಸಾಗುವ ಮೋಡವು ನೀಲಿಯ ಬಾನಿನಲಿ<br /> ನಗುವ ಮೊಗವು ಸೃಷ್ಟಿಯ ಜಾಲದಲಿ....</p>
				<p class="verse">ಹಾಡಿದೆ ಹೃದಯ ಪಂಚಮ ಸ್ವರವ<br /> ಹಾಕಿದೆ ಮನವು ಮುತ್ತಿನ ಸರವ<br /> ಹಿಡಿದಿದೆ ಒಲವಿನಿಂದ ಜೋಡಿ ಕರವ<br /> ಪಡೆದಿದೆ ಜೀವವು ದೇವನ ವರವ<sup><a epub:type="noteref" href="999-aside.xhtml#id-001.35">೩೫</a></sup></p>
				<p>ಬನ್ನಿ, ಈ ವಸಂತದ ಚೆಲುವನ್ನು ಊರಿಂದ ದೂರಹೋಗಿ, ಯಾವುದಾ ದರೊಂದು ಉದ್ಯಾನವನ ವಿಹಾರದಲ್ಲಿ ಪ್ರಕೃತಿಯ ಮಡಿಲಲ್ಲಿ ಸುಖಿಸೋಣ; ಅದು ಸಾಧ್ಯವಾಗದಿದ್ದಲ್ಲಿ, ಮನಸ್ಸಿಗೆ ಹತ್ತಿರದವರೊಡಗೂಡಿ ಸಂಗೀತ ಸಾಹಿತ್ಯ ಕ್ರೀಡೆ ಉಲ್ಲಾಸ ಮನರಂಜನೆಯ ಹಬ್ಬದ ವಾತಾವರಣದಲ್ಲಿಯೇ ಕಲ್ಪನೆಯ ಕಡಿವಾಣ ಕಳಚಿ, ಕವಿಗಳೊಡನೆ ವಿಹರಿಸಿ, ಕೊಂಚ ಅನುಭವಿಸಿ, ಆನಂದಿಸೋಣ!</p>
			</section>
			<section class="level3 numbered" epub:type="chapter" role="doc-chapter" id="id-">
				<h3 class="level3-title" epub:type="title">ಬೇರೆ ಯಾರೇತಕೆ ಬೇಕು ಆಸನವನೇರಲಿಕೆ</h3>
				<p class="verse">ನ ಅಭಿಷೇಕೋ ನ ಸಂಸ್ಕಾರಃ ಸಿಂಹಸ್ಯ ಕ್ರಿಯತೇ ವನೇ।<br />ವಿಕ್ರಮ-ಅರ್ಜಿತ-ಸತ್ತ್ವಸ್ಯ ಸ್ವಯಂ ಏವ ಮೃಗೇಂದ್ರತಾ।।</p>
				<p class="text-right"><strong><em>-ಹಿತೋಪದೇಶ, ಸುಹೃದ್‍ಭೇದ ೧೬</em></strong></p>
				<p class="myquote">ಬೇರೆ ಯಾರೋ ಅವಗೆ ಪಟ್ಟಕಟ್ಟಿದ್ದಲ್ಲ;<br />ಇನ್ನು ಯಾರೋ ಬೇರೆ ಕಿರೀಟವಿಟ್ಟಿದ್ದಲ್ಲ;<br />ತನ್ನ ತೋಳ್ಬಲದಿಂದ ತಾನೇ ಆಗಿಲ್ಲವೇನಯ್ಯ<br />ಸಿಂಹ ಕಾಡಿನ ರಾಜ, ಭೀಮಸಾಹಸತೇಜ?<br />ಬೇರೆ ಯಾರೇತಕೆ ಬೇಕು ಆಸನವನೇರಲಿಕೆ?<br />ಹೆಪ್ಪುಗಟ್ಟಿದೆ ಕಸುವು, ಎದೆಗಾರಿಕೆಯ ಬೀಜ!</p>
				<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
			</section>
		</section>
		<section class="level2 numbered" epub:type="chapter" role="doc-chapter" id="id-">
			<h2 class="level2-title" epub:type="title">ಸೀಳ್ಗವನಗಳು</h2>
			<p class="text-center"><strong>ಕಾರಂತರ ಒಂದು ಅಪೂರ್ವ ಕವನ ಸಂಕಲನ</strong></p>
			<p>ಬಹುಮುಖ ಪ್ರತಿಭೆಯ ಶ್ರೀ ಕೋಟ ಶಿವರಾಮಕಾರಂತರು ಸಮೃದ್ಧ ಬರಹಗಾರರು. ಡಾ। ಕಾರಂತರು ಕಾದಂಬರಿಗಳನ್ನ, ನಾಟಕಗಳನ್ನ, ವೈಚಾರಿಕ ಸಾಹಿತ್ಯ ಪ್ರಬಂಧಗಳನ್ನ, ಹರಟೆ ವಿಡಂಬನೆಗಳನ್ನ, ಪ್ರವಾಸ ಕಥನಗಳನ್ನ, ಜೀವನ ಚರಿತ್ರೆಗಳನ್ನ, ಕೋಶ ವಿಶ್ವಕೋಶ ಬಾಲಪ್ರಪಂಚ ವಿಜ್ಞಾನಪ್ರಪಂಚ ಯಕ್ಷಗಾನ ಬಯಲಾಟ-ದಂಥ ಪರಾಮರ್ಶನ ಉದ್‍ಗ್ರಂಥಗಳನ್ನ, ಅನುವಾದಗಳನ್ನ ಬರೆದವರೆಂದು, ಇವುಗಳಲ್ಲಿನ ಮೇರುಕೃತಿಗಳಿಂದ ಕನ್ನಡ ಸಾಹಿತ್ಯ ಪರ್ವತ ಶ್ರೇಣಿಗಳಲ್ಲಿ ಉತ್ತುಂಗ ಶಿಖರಕ್ಕೆ ಏರಿ ನಿಂತ ಜ್ಞಾನಪೀಠಪ್ರಶಸ್ತಿ ಪುರಸ್ಕೃತರು ಇವರೆಂದು ಕನ್ನಡಿಗರು ಗುರುತಿಸುವುದನ್ನ ಸಾಮಾನ್ಯವಾಗಿ ನೋಡಿದ್ದೇವೆ. ಇಂಥವರು ಕಾವ್ಯಕ್ಷೇತ್ರದಲ್ಲೂ ಕೈಯಾಡಿಸಲಿಲ್ಲವೇ? ಎಂಬ ಮಾತು ಬರುವುದುಂಟು. ಉತ್ತರ: ಆಡು ಮುಟ್ಟದ ಸೊಪ್ಪಿಲ್ಲ; ಕಾರಂತರು ತೊಡಗದ ಸಾಹಿತ್ಯ ಪ್ರಕಾರವಿಲ್ಲ!</p>
			<p>ಶ್ರೀ ಕಾರಂತರ "ಸೀಳ್ಗವನಗಳು'' ಈ ನನ್ನ ಪರಿಚಯಾತ್ಮಕ ಪ್ರಬಂಧದ ಉದ್ದೇಶ. ಗದ್ಯ ಬರಹಗಳಿಂದ ಪ್ರಖ್ಯಾತರಾದವರ ಪದ್ಯಪ್ರಯೋಗಗಳು ಅಚ್ಚರಿಯ ಮತ್ತು ಕುತೂಹಲದ ಸಂಗತಿಯಾಗಬಲ್ಲ ವಿಷಯವಾದುದರಿಂದ ಕಾರಂತರ ಈ ಅಪರಿಚಿತ ಮುಖವನ್ನು ಪರಿಚಯಮಾಡಿಕೊಳ್ಳಲು ಓದುಗರೊಂದಿಗೆ ಲೇಖಕನೂ ಇಲ್ಲಿ ಪ್ರಯತ್ನಿಸುತ್ತಿದಾನೆ.</p>
			<section class="level3 numbered" epub:type="chapter" role="doc-chapter" id="id-">
				<h3 class="level3-title" epub:type="title">ನಾನು ಈಗ ಏಕೆ ಕವನ ಬರೆಯ ತೊಡಗಿದೆ?</h3>
				<p>ಓದುಗರು ಏನು ಕೇಳಿಯಾರೆಂಬ ಗುಮಾನಿ ಮೊದಲೇ ಕಾರಂತರಿಗೆ ಇದೆ; ಅದಕ್ಕೇ ಮುನ್ನುಡಿಯಲ್ಲೇ ಉತ್ತರಿಸಿಬಿಡುತ್ತಾರೆ: "ಬಹಳಕಾಲ ಗದ್ಯವನ್ನೇ ರೂಢಿಸಿಕೊಂಡು ಬಂದ ನಾನು ಈಗ ಏಕೆ ಕವನ ಬರೆಯ ತೊಡಗಿದೆ ಎಂದು ಯಾರಾದರೂ ಕೇಳಿದರೆ, 'ಹಿಂದೆ ಪದ್ಯರೂಪದಲ್ಲಿ ಸಾಕಷ್ಟು ಬರೆದಿದ್ದೆ'- ಎಂದೇನು. ಹಾಗೆ ಬರೆದ ನಾಟಕಗಳನ್ನು ಈಗ (೧೯೯೦) ಅಚ್ಚಿಗೂ ಕೊಟ್ಟಿರುವೆ. ಈ ದೀರ್ಘ ಅವಧಿಯಲ್ಲಿ ಕವಿಗಳ ಸಂಖ್ಯೆ ಹೆಚ್ಚಿದ್ದಷ್ಟೇ ಅಲ್ಲದೆ, ನನಗೆ ಏನೂ ಅರ್ಥವಾಗದವರನ್ನೂ ಕಂಡಾಗ ಹೊಸಯುಗ ಬಂದ ಅರಿವಾಯಿತು. ಆ ಕಾರಣದಿಂದ £ೀಳ್ಗವನಗಳ ಬದಲು ಸೀಳ್ಗವನ ಬರೆಯತೊಡಗಿದೆ..." ('ಸೀಳ್ಗವನಗಳು' ಮುನ್ನುಡಿ) ಇಲ್ಲೇ ಚುರುಕು ಮುಟ್ಟಿಸುತ್ತಾರೆ, 'ಅರ್ಥವಾಗದಂತೆ ಬರೆವುದನ್ನೇ ವಿಶಿಷ್ಠ ಕಾವ್ಯ ತಂತ್ರವೆಂದು ಭ್ರಮಿಸುವ' ಪಂಡಿತಂಮನ್ಯರಿಗೆ! ರಮ್ಯ, ನವೋದಯ, ನವ್ಯ, ಬಂಡಾಯ ಹೀಗೆ ಹಲವು ಘಟ್ಟಗಳನ್ನು ಮುಟ್ಟಿ ಹರಿಯ ತೊಡಗಿದ ಕಾವ್ಯವಾಹಿನಿ ಜನರ ಕೈಗೆ ಎಟುಕದ ಗುಪ್ತಗಾಮಿನಿ ಆದಾಗ ನೊಂದು ಸಿಡಿದ ಕಿಡಿನುಡಿ, ಅದು. ಒಳಗೆ ಏನಿದೆ ಎಂಬುದರ ಮುನ್ಸೂಚನೆ ಇಲ್ಲೇ ಸಿಕ್ಕಿ ಬಿಡುತ್ತೆ.</p>
				<p>ವಿದೇಶ ಸಂಚಾರದ ವಿರಾಮಕಾಲದಲ್ಲಿ ರೂಪುಗೊಂಡ ಕವನಗಳು ಇವು ಎಂದು ತಿಳಿದಾಗ ಇದೂ ಗಮನಾರ್ಹ ಅಂಶ ಎನಿಸದಿರದು.</p>
				<p>'ನಾನೇಕೆ ಬರೆಯುತ್ತೇನೆ?' ಪ್ರಶ್ನೆಗೆ 'ರವಿ ಕವಿಗಳಿಬ್ಬರಿಗೂ ಕಾಣಸಿಗದ ಕೆಲವು ವಸ್ತುಗಳನ್ನು ಈಗ ಪ್ರಕಟಿಸುತ್ತಿದ್ದೇನೆ' ಎನ್ನುವ ಧೃಡ ವಿಶ್ವಾಸ, ದಾಷ್ಟ್ರ್ಯ 'ಖಾರಾಂತ'ರದು. ಈಗ 'ಸೀಳ್ಗವನಗಳೊ'ಳಗೆ ನುಗ್ಗೋಣ!</p>
			</section>
			<section class="level3 numbered" epub:type="chapter" role="doc-chapter" id="id-">
				<h3 class="level3-title" epub:type="title">ಕಾವ್ಯದಿಂದ ಪ್ರಯೋಜನವಾದರೂ ಏನು?</h3>
				<p>ತಮ್ಮ ತಾಯಿಗೆ ಕವನರೂಪದಲ್ಲಿ ಅರ್ಪಣೆಯ ತಿಲಕವಿಡುತ್ತ ಪ್ರಾರಂಭವಾಗುವ ಐವತ್ತೇಳು ಪದ್ಯಗಳ ಸಂಕಲನ ಈ 'ಸೀಳ್ಗವನಗಳು'. ಸಾಹಿತ್ಯದ ಒಟ್ಟು ಪ್ರಯೋಜನವನ್ನು ಸಾಮಾನ್ಯೀಕರಿಸುತ್ತಾ, ಶತಮಾನಗಳ ಹಿಂದೆ, ಮಮ್ಮಟ ತನ್ನ 'ಕಾವ್ಯಪ್ರಕಾಶ' (೧:೨)ದಲ್ಲಿ 'ಕಾವ್ಯಂ ಯಶಸೇ, ಅರ್ಥಕೃತೇ, ವ್ಯವಹಾರವಿದೇ, ಶಿವೇತರ-ಕ್ಷತಯೇ, ಸದ್ಯಃಪರ-ನಿರ್ವೃತಯೇ, ಕಾಂತಾ-ಸಂಮಿತತಯಾ ಉಪದೇಶಯುಜೇ' (ಕಾವ್ಯದಿಂದ ಪ್ರಯೋಜನವೇನು? ಅದಿರುವುದು ಏಕೆ? ಕೀರ್ತಿಗಳಿಸುವುದಕ್ಕಾಗಿ; ಧನಾರ್ಜನೆಯ ಸಲುವಾಗಿ; ವ್ಯವಹಾರಜ್ಞಾನ ಪಡೆಯಲು; ಅಮಂಗಳವನ್ನು ನಿವಾರಿಸಬಲ್ಲದೆಂದು ನಂಬಿ; ತತ್ಕಾಲದಲ್ಲೇ ಅತಿ ಸಂತೋಷ ಕೊಡುವ ಸಾಧನರೂಪದಲ್ಲಿ ಮತ್ತು ಮನದನ್ನೆಯಂತೆ ಸಮಯೋಚಿತವಾಗಿ ಸಲಹೆ ನೀಡುತ್ತದೆಯೆಂದು.) ಎಂದಿದ್ದಾನೆ. ಇಲ್ಲಿ ಹೇಳಿರುವ ಕಾಂತಾಸಂಮಿತವನ್ನು ಮೀರಿ, ವಿಡಂಬನೆ, ವ್ಯಂಗ್ಯ, ಶತಾರಿ, ತುರುಚುಗಬ್ಬ-ಗಳ ಪ್ರಯೋಗಗಳೂ 'ಸೀಳ್ಗವನಗಳ'ಲ್ಲಿ'ಸಾಕಷ್ಟು ಪರಿಣಾಮ ಕಾರಿಯೇ ಆಗಿವೆ.</p>
				<p>ಪ್ರಾರಂಭದಲ್ಲಿಯೇ,</p>
				<p class="myquote"><strong>'ಗದ್ಯ ಹೊಮ್ಮುವ ವಿಷಯ ಹೊಳೆಯದಿರಲಾಗ<br />ಪದ್ಯವನು ನೇಯಲ್ಕೆ ತೊಡಗಿದವರು'</strong></p>
				<p>ಪಡುವ ಕಷ್ಟವನ್ನು ಕಂಡು ಕವಿ ಮರುಗುತ್ತಾರೆ; ಮತ್ತು 'ವಾಗರ್ಥ ಪ್ರತಿಪತ್ತಿ'ಯನ್ನು ಅರಿಯದ ಆ ಹುಂಬರನ್ನು 'ಧ್ವನ್ಯಾಲೋಕ' (೧:೭)ದ ಕಡೆ ಬೊಟ್ಟು ಮಾಡುತ್ತಾ ನೆನೆಯುತ್ತಾರೆ: 'ಶಬ್ದಾರ್ಥ ಶಾಸನ-ಜ್ಞಾನಮಾತ್ರೇಣ ಏವ ನ ವೇದ್ಯತೇ । ವೇದ್ಯತೇ ಸ ಹಿ ಕಾವ್ಯಾರ್ಥ ತತ್ತ್ವಜ್ಞೈರ್ ಏವ ಕೇವಲಮ್।।' (ಅದು ವ್ಯಾಕರಣ ಕೋಶಗಳ ಜ್ಞಾನವಿದ್ದ ಮಾತ್ರಕ್ಕೆ ತಿಳಿವ ವಿಷಯವಲ್ಲ; ಅದು ಅರಿವಾಗುವುದು ಕಾವ್ಯಾರ್ಥದ ಹುರುಳನ್ನು ಯಾರು ಬಲ್ಲರೋ ಕೇವಲ ಅಂಥವರಿಗೆ ಮಾತ್ರಾ!') ಇಲ್ಲಿ ಇವರೋ,</p>
				<p class="myquote"><strong>'ತಮ್ಮ ಮಾತಿಗೆ ತಾವ ಅರ್ಥ ಕಾಣದ ಹೊತ್ತು<br />ಸುತ್ತಲೂ ಚೆಲ್ಲಿದರು ಮಾತು ಮುತ್ತು!<br />ಬೆಳೆ ಚಿಗುರದನು ಕಂಡು, ಕಾಲು ಕಿತ್ತು,<br />ಥಟ್ಟನೇ ಏರಿದರು ಬೆಟ್ಟವೊಂದ!'</strong></p>
				<p>ಅನುದಿನವೂ ಸುತ್ತಿ ಬರುವ ದಿಗಂತ ಇತ್ತಣಿಂದತ್ತ ಆದಿತ್ಯ</p>
				<p>ಹತ್ತಿದ್ದಾದರೂ ಏಕೆ? ಉದ್ದೇಶ ಘನವಾದದ್ದೇ</p>
				<p class="myquote"><strong>'ಕಣ್ಣೆಟುಕಿನಾ ತನಕ ಸಂದೇಶ ಸಾರೆ.'</strong></p>
				<p>ಬಹಳ ಕಷ್ಟಪಟ್ಟು ದಡಬಡನೆ ಹತ್ತಿರಬೇಕು ಬೆಟ್ಟವನ್ನ, ಏಕೆಂದರೆ ಅವರುಗಳು ಅಲ್ಲಿಂದಲೇ</p>
				<p class="myquote"><strong>'ಸಾರಿಯೇ ಸಾರಿದರು, ಮೇಲುಸಿರು ಸೂಸಿದರು'<br />ಸಾರಿದಾ ಸಂದೇಶ ಸಂದೇಹವಾಗೆ!'</strong></p>
				<p>(ಪದ್ಯ: 'ಸಂದೇಶ ಸಂದೇಹವಾಗೆ')</p>
			</section>
			<section class="level3 numbered" epub:type="chapter" role="doc-chapter" id="id-">
				<h3 class="level3-title" epub:type="title">'ಕುರಿತು ಏನನ್ನೂ ಓದದೆಯುಂ ಆಗಿರುವ ಪರಿಣತ-ಮತಿಗಳೇ'</h3>
				<p>ಕುಕವಿ ನಿಂದೆಗೆ ಆಹಾರವಾಗುವ ಹಲವಾರು ಕವನಗಳು ತುಂಬಿರುವ ಈ ಸಂಕಲನದಲ್ಲಿ ಹೆಜ್ಜೆ ಹೆಜ್ಜೆಗೂ 'ನಿಮಗೆ ಎಟುಕದ ಹಣ್ಣಿನತ್ತ ಕೈಯೆತ್ತಿ ಹಾರುತ್ತ ಅಪಹಾಸ್ಯಕ್ಕೀಡಾಗುವ ಕುಬ್ಜರಾಗಬೇಡಿ' ಎಂಬ ಹಿತವಚನ ಹಿನ್ನೆಲೆಯಲ್ಲಿದೆ. ಶ್ರೀವಿಜಯನ ಪ್ರಕಾರ 'ಕುರಿತೋದದೆಯುಂ ಪರಿಣತ ಮತಿಗಳೇ' ತುಂಬಿರುವ ನಮ್ಮ ನಾಡಿನ ಕಬ್ಬಿಗ ಗಬ್ಬಿಲರ ಪಾಡಿಗೆ ಇನ್ನೊಂದು ಉದಾಹರಣೆ ನೋಡಿ:</p>
				<p class="myquote"><strong>'ಕನ್ನಾಡ ಧೂಳಿನಲಿ ಹೊರಳಿದವರೆಲ್ಲರೂ<br />ಕವಿಗಳೇ ಇರಬೇಕು ಎಂದ ನೃಪತುಂಗ.<br />ಅವನ ನುಡಿಗೆ ಎಂದೆಂದು ಬರಲಾರದೈ ಭಂಗ!<br />ಅಂದಿನಿಂ ನೆಲದ ಗುಣ ಮೆರೆಸಲಿಕೆಂದು<br />ತೊದಲಿದರು ನೋಡದೆಯೆ ಹಿಂದು ಮುಂದು.<br />ತಿಕ್ಕಿ ತೀಡುತ ಭಾವ, ನುಡಿಗಳನು ಉಗುಳಿದರು;<br />ಸರಸತಿಯ ಕಗ್ಗಾಡ ಕಸಕಡ್ಡಿಗಳ ಹೆಕ್ಕಿ<br />ಬಿಕ್ಕಿದರು ನಾಲ್ದೆಸೆಗೆ, ಕಾವ್ಯದಾ ರೆಕ್ಕೆ.<br />ಬಿಡಲಿಲ್ಲ ಅಷ್ಟಕ್ಕೆ - ಲೆಕ್ಕಣಿಕೆಯ ಪಿಡಿದು<br />ಗುಡುಗುಡಿಸಿ ನುಡಿಗಳನು ಗೀಚಿಯೇ ಗೀಚಿದರು;<br />ಬಾಚಿದೆಲ್ಲವೂ ಶಬುದ,<br />ಗೀಚಿದೆಲ್ಲವೂ ಕವನ!<br />ತುಂಬಿಸಿಡಲವನ್ನೆಲ್ಲ ಕಟ್ಟಿದರು ಭವನ!<br />ಅದು ಹಡೆಯಿತೊಂದು ದಿನ<br />ಕಿರಿಕಿರಿಯ ಕೂಸುಮರಿ; ಮರಿ ಕೂಸು!<br />ಕಾವ್ಯ ಮಂದಿರ ಕಂಡು ಬೆರಗಾಯ್ತು, ಬಲು ಬೆರಗು<br />'ಮಾತಿನಿಂದಲೇ ಆಯ್ತು -<br />ಈ ಭವ್ಯಾನುಭವ್ಯ ವಾಸ್ತು!<br />ನಿಬ್ಬೆರಗಿ£ಂ ನಾನು ಬಿದ್ದಿಹೆನು ಬೇಸ್ತು!<br />ಇರುವಽಒಂದು ಜಿಹ್ವೆಯನು ಅರ್ಪಿಸುವೆ ಅಸ್ತು!'</strong></p>
				<p class="text-right"><strong>('ಕನ್ನಾಡ ಕೂಸು ಮರಿ...')</strong></p>
				<p>ಹಾಗಾದರೆ, ಕೇಳುತ್ತೀರಾ? "ಯಾಕೆ ನೀ ಆಗಿಲ್ಲ ಕವಿ?" ಉತ್ತರಿಸುತ್ತಾರೆ, ಅದೇ ಶೀರ್ಷಿಕೆಯ ಕವನದಲ್ಲಿ. 'ನಾನೃಷಿಃ ಕುರುತೇ ಕಾವ್ಯಮ್' ಎಂಬುದರ ಅರ್ಥವನ್ನ ತಮಗೆ ತೋಚಿದಂತೆ ಹಿಗ್ಗಿಸಿಕೊಂಡು ''ತಾನು ಕವಿ, ತಾನು ಕವಿ'' ಎನ್ನುತ್ತ 'ಕಿವಿಗಡಚಿಕ್ಕುವಾ ತೆರದಿ ಸಾರಿ ಕೊಬ್ಬಿದ ಜನರೂ' ಇದ್ದಾರೆ, ಕೆಲವರು. ಅವರಿಗೆ ವಿಭಿನ್ನವಾಗಿ, ನೂರಾ ಎಂಬತ್ತು ಡಿಗ್ರಿ ವಿಮುಖರಾಗಿ ಇನ್ನು ಕೆಲವರು 'ಬಾಳಿನಲಿ ಬೆಳಕು ಮಿಂಚುತ ಸರಿದ ಹಿರಿಯರು ಇದ್ದೆ ಇಹರು'. ಅವರನ್ನು ನೆನೆಯುತ್ತ, ಹೇಳುತ್ತಾರೆ:</p>
				<p class="myquote"><strong>'ಎಳೆತನದಿ ಆ ಗುಂಗು ನನಗಂಟಿಕೊಳಲಿಲ್ಲ;<br />ಲೋಕ ಕಾಣದ ಸತ್ಯ<br />ನನಗೆ ಸಿಕ್ಕೀತೆಂದು ಎಣಿಸಲಿಲ್ಲ.<br />ಮಾತನಾಡಲು ಕಲಿತೆ ನನ್ನ ಮನವನು ತಿಳಿಸೆ,<br />ಮಾತನಾಡಲು ಕಲಿತೆ ಪರರ ಇಂಗಿತ ಅರಿಯೆ;</strong></p>
				<p><strong>ಅವರ ಎಡೆ ಬಾಳ ಸವೆ ಅದು ಬೇಕೇ ಬೇಕು;ಅದಕಿಂತ ಹೆಚ್ಚೇನು ಬಯಸಲಿಲ್ಲ.<br />ಮಾತೇ ಆಯಿತು ನನ್ನ ತಾಯಿತಂದೆ!'</strong></p>
				<p class="text-right"><strong>('ಯಾಕೆ ನೀ ಆಗಿಲ್ಲ ಕವಿ')</strong></p>
				<p>-ಎಂದು ವಿನಯದಿಂದ ಹೇಳಿಕೊಳ್ಳುತ್ತಾರೆ. ಮುಂದುವರಿದು 'ತಮಗೆ ಅರಿವು ಹೊಳೆಯದೆಯು। ಸಾರಿ ಸರಿದರು ತಮ್ಮ ತತ್ತ್ವಗಳ ಮಿಂಚಿ...' 'ತಮ್ಮ ಪಾಲಿನ ತಿಳಿವ ಬೀರಿ ಹೋದರು ಕೆಲರು' 'ಅಂಥ ಹಿರಿಮೆಯು ನನಗೆ ಬಂದಿತಾದರೆ ಕೇಳು। ಆ ಅರಿವು ಆ ಮಾತು ಮೊದಲು ನಡೆಸಲಿ ಬಾಳು!' ಎನ್ನುತ್ತಾರೆ. ಎತ್ತರಕ್ಕೆ ಬೆಳೆದ ಉದ್ದನೆಯ ಈ ಮರ ಎಷ್ಟೊಂದು ಬಗ್ಗಿದೆ ('ವಿನಮ್ರ'ವಾಗಿದೆ)!</p>
				<p>ಆದರೆ, ಅರ್ಥಶೂನ್ಯತೆ, ಅರ್ಥರಾಹಿತ್ಯ ಮತ್ತು ಅರ್ಥವೈಪರೀತ್ಯಗಳನ್ನು ಕೆಣಕಿ ಕುಟುಕುವುದರಲ್ಲಿ ಎತ್ತಿದ ಕೈ. ಇಲ್ಲಿ ನೋಡಿ:</p>
				<p class="myquote"><strong>'... ಮುಂಗಾಲದಲಿ ಜನತೆ ಹೇಗೆ ಬಾಳಲು ಬೇಕು<br />ಎಂಬ ಹೊಣೆ ಹೊತ್ತಿರುವ ಕವಿ ಪುಂಗವರು, ನಾವು.<br />ಈಗಿನವರು, ತಿತ್ತೀರ ಈಚಿನವರು, ಈಚೀಚಿನವರು<br />ಹಳಸಿರುವ ಶಬ್ದಗಳ ಬಳಸಿರುವ ಅರ್ಥಗಳ<br />ಈ ಅರ್ಥಗಳಿಗೇ ಬಂದಿಹ ವಾಗಂಶಗಳ<br />ಬಿಗಿದ ನಿರ್ಬಂಧಗಳ ಹರಿದು ಒಗೆದು ...'</strong></p>
				<p>ತನ್ಮೂಲಕ ಹೊಸ ಹೊಸ ಅರ್ಥವೈಶಾಲ್ಯವನ್ನ ಬಾಹುಳ್ಯವನ್ನ ವಿಸ್ತಾರವನ್ನ ಸೃಜಿಸುವ</p>
				<p class="myquote"><strong>'ನಮ್ಮ ಕವನಗಳೋದಿ ಅರ್ಥವಾಗದೆ ಹೋಗೆ,<br />ನಾವು ಹೊಣೆಗಾರರಲ್ಲ!...'</strong></p>
				<p class="text-right"><strong>('ಎಚ್ಚರಿಕೆ ನೋಡು')</strong></p>
				<p>ಎನ್ನುವ 'ತೊದಲು ಭಾಷೆಗೆ ಹಿಗ್ಗಿ ಕಿಗ್ಗವಿಗಳಾದವರನ್ನ' ಕಂಡು ಭತ್ರ್ಸನೆ ಮಾಡುತ್ತಾರೆ.</p>
			</section>
			<section class="level3 numbered" epub:type="chapter" role="doc-chapter" id="id-">
				<h3 class="level3-title" epub:type="title">ಮಹಾಕವಿ ಪ್ರಗಾಥ ಕಥನ:</h3>
				<p>ಇಂಥವರ ಸುತ್ತಮುತ್ತಣವರ ಬಗ್ಗೆ ಕವಿಗೆ ಅನುಕಂಪ. ನವಿರಾದ ಹಾಸ್ಯಕ್ಕೆ ವಸ್ತು ಮಾಡಿಕೊಂಡು ಒಂದು ಕಥನ ಕವನವನ್ನು ಸಹ ಹೆಣೆದಿದ್ದಾರೆ (ಶೀರ್ಷಿಕೆ ಈ ವಾಕ್ಯ-ಬೃಂದದ ಕೊನೆಗೆ ಇದೆ): ಒಬ್ಬ ಮಹಾಕವಿ ಇದ್ದನಂತೆ. ಅವನು 'ಹಾಡೆ, ಗಂಟಲು ಇಂಪು; ನೋಡೆ, ಸುಂದರ ರೂಪ; ಮಾತಾಡ ತೊಡಗಿದೊಡೆ, ಉಲಿದುಲಿವ ಸೊಂಪು!' ಇಂತಹವರನ್ನು ಕಂಡರೆ ಕೆಲವರಿಗೆ ಸ್ನೇಹ, ಸಂಬಂಧ ಬೆಳೆಸುವ ಹಂಬಲ. ಅವ 'ಕಾವ್ಯ ಓದಿದ್ದೆಲ್ಲೋ, ಪಾಠ ಕಲಿತಿದ್ದೆಲ್ಲೋ; ಅವನ ಸರಕಿನ ಸೊತ್ತು ಬಂತು ಎಲ್ಲಿಂದೋ'. ಆದರೂ ತನ್ನ ಕೊರಳಿನ ಸವಿಯ ಎಲ್ಲ ಮುಗ್ಧರೂ ಸವಿಯುತ್ತಿದ್ದಾರೆಂದೇ ಅವನ ಬಲೂನು ತುಂಬಾ ಉಬ್ಬಿದೆ. 'ಅತಿ ಸರ್ವತ್ರ ವರ್ಜಯೇತ್' ಅರಿಯದ ಈ ಹುಂಬನ ಕವನ ಕಾನನದ ಗಿಡಗಂಟೆಗಳ ಧ್ವಾನ ಅನುರಣನ ಅವನ ಅರ್ಧಾಂಗಿಗೂ ಪ್ರಾಣಸಂಕಟ ತಂದೊಡ್ಡುತ್ತದೆ. ಕೇಳಿಯೇ ಬಿಡುತ್ತಾಳೆ: 'ಎಲ್ಲಿಂದ ಇಷ್ಟೆಲ್ಲ ಕವನ ಗಳಿಸಿದಿರಿ?' ನಮ್ಮ ಅಭಿಜಾತ ಸ್ವಾನುಭಾವೀ ಸ್ವೋಪಜ್ಞ ಕವಿಗೆ ಕೋಪವೋ ಕೋಪ. ಮುನಿದು, ಇಲ್ಲ ಸಿಟ್ಟು ಅಮರಿ, 'ಏನು ತಿಳಿದೆಯೇ ನೀನು। ಇಂಥ ಪ್ರಶ್ನೆಯ ಕೇಳೆ ದಿಟ್ಟತನವೆಷ್ಟೆ?। ಹುಟ್ಟು ಕವಿ ನಾನಿಹೆನು; ಕಳ್ಳ ಕವನಗಳಲ್ಲ। ನನ್ನ ಉದರದಿ ಜನಿಸೆ (ನಾ) ಗೈವೆ ವಮನ!' ಎನ್ನುತ್ತಾರೆ. ಗಂಡನ ಮಾತನ್ನ ಕೇಳಿ, ಗರ ಬಡಿದು, ಅವನ ಪ್ರಾಣಪ್ರಿಯೆ 'ಚಿರ ಮೂಕಾಂಬಿಕೆ'ಯಾದಳಂತೆ!</p>
				<p>ಕಾರಂತರು ಬಹುಶ್ರುತರು. ಅವರ ಬರವಣಿಗೆಯಲ್ಲಿ ಗದ್ಯರಚನೆಗಳಲ್ಲಿ ಇದ್ದಂತೆಯೇ, ಇಲ್ಲೂ ಅರ್ಥಪೋಷಣೆಗಾಗಿ ಸಂಸ್ಕೃತದ ನುಡಿಗಟ್ಟುಗಳನ್ನ, ನಾಣ್ಣುಡಿಗಳನ್ನ, ನ್ಯಾಯಗಳನ್ನ, ಇತರ ಭಾಷೆಯ ಪದವಿಶೇಷಗಳನ್ನ ಸಹಜವಾಗಿ ಅನಾಯಾಸವಾಗಿ ಬಳಸಿಕೊಳ್ಳುವುದುಂಟು. ಈ ಉಲ್ಲೇಖಗಳು ಪುಂಖಾನುಪುಂಖ ವಾಗಿ ಅಲ್ಲದಿದ್ದರೂ ಅಲ್ಲಲ್ಲಿ ಬಂದಾಗ ಅವುಗಳ ಮೂಲ ಸನ್ನಿವೇಶ, ಅಂತರಾರ್ಥದ ಪರಿಚಯವಿಲ್ಲದಿದ್ದರೆ, ಅರ್ಥವಾಗದ ಭಾಷೆಯ ಸುಮಧುರ ಸಂಗೀತವೊಂದನ್ನ ಕೇಳಿದಂತೆ ಅಲ್ಪತೃಪ್ತಿಯ ಅತೃಪ್ತಿಯ ಯೋಗ-ಭಂಗವಾದೀತು! 'ತೇಜೋ ಬಲಂ ಬಲಂ', 'ಅಹಂ ಬ್ರಹ್ಮಾಸ್ಮಿ', 'ಪದ್ಮ-ಪತ್ರಂ ಇವ ಅಂಭಸಿ' ('ಬಿಜ್ಜೆವಳರು'(ತ್ಭ)=ವಿದ್ವಾಂಸರು(ತ್ಸ) ಕವನ) ಇತ್ಯಾದಿ. ಪರಿಹಾರ? ಸಂದರ್ಭಸೂಚಿಯ ಮಾದರಿಯ ಒಂದು ಕೈಗನ್ನಡಿ.</p>
				<p>ಪದ್ಯಗಳು ನವ್ಯ ಶೈಲಿಯ, ಮುಕ್ತಛಂದಸ್ಸಿನಲ್ಲಿ ಬಹಳವಿದ್ದರೂ, ಕಾರಂತರು ಮನಸ್ಸು ಮಾಡಿದರೆ ಛಂದೋಬದ್ಧವಾಗಿ ಬರೆಯಬಲ್ಲರು. ನಿದರ್ಶನಕ್ಕೆ, ಎರಡು ಪದ್ಯಗಳನ್ನು ನೋಡಿ: 'ಗಂಡುಹೆಣ್ಣು' ವಿನಲ್ಲಿ</p>
				<p class="verse">ಸ್ನೇಹ। ಮುಗ್ಧ। ಬಾಳಿ। ನಲ್ಲಿ।<br />ಗಂಡು। ಹೆಣ್ಣು। ಒಂದ। ನೊಂದು।<br />ಅಂಟಿ। ಕೊಂಬ। ಲೀಲೆ। ಯೊಳಗೆ।<br />ಯಾಕೆ। ಸಂಶಯ?।।</p>
				<p>ಇಲ್ಲಿ ಮೂರು ಮೂರು ಮಾತ್ರೆಗಳ ನಾಲ್ಕು ಗಣಗಳ ಪಂಕ್ತಿಗಳ ಬಂಧವಿದೆ. ಹಾಗೆಯೇ, 'ಹೆಬ್ಭಾರತ ಗೀತೆ'ಯಲ್ಲಿ</p>
				<p class="verse">ಭಂಡರು। ಲಂಡರು। ಆಳಲು। ನಿಂದಿರೆ।<br />ಚಿಂತೆಯ। ದೇಕೆ। ನಿಮಗೇನ್। ತೊಂದ(ರೆ?)।<br />ಆದರೆ। ಹೋದರೆ। ಹತ್ತಿಯು। ಬೆಳೆದರೆ।<br />ಅಜ್ಜಿಗೆ। ಒಂದು। ಪಟ್ಟೆಯ। ಸೀರೆ!।।</p>
				<p>ಇಲ್ಲಿ, ಐದು ಮಾತ್ರೆಗಳ ನಾಲ್ಕು ಗಣಗಳುಳ್ಳ ಮೊದಲನೆಯ, ಮೂರನೆಯ ಪಂಕ್ತಿ ಮತ್ತು ಐದು, ಮೂರು, ಐದು, ಮೂರು ಮಾತ್ರೆಗಳ ಎರಡನೆಯ ನಾಲ್ಕನೆಯ ಸಾಲುಗಳಿವೆ. ಹಾಗೆ ಛಂದೋಬದ್ಧವಾಗಿ ಬರೆಯಬೇಕೆಂಬ ಕಟ್ಟುಪಾಡಿಗೆ ಒಳಗಾಗುವ ಮನಸ್ಸು ಕಾರಂತರದು ಅಲ್ಲವೆಂಬ ಮಾತು ಎಲ್ಲರಿಗೂ ಗೊತ್ತಿದ್ದೇ.</p>
				<p>ಏನೂ ಕಟ್ಟುಪಾಡಿಗೆ ಒಳಗಾಗದೆ, ಬೇಕಾಬಿಟ್ಟಿಯಾಗಿರುವ ಪುಂಡರನ್ನ ಕಂಡರೆ ಕಾರಂತರಿಗೆ ಎಲ್ಲಿಲ್ಲದ ಕೋಪ. ಎಲ್ಲೋ ಅಲ್ಲೊಬ್ಬ, ಇಲ್ಲೊಬ್ಬ ನಿಸ್ವಾರ್ಥ ಮುತ್ಸದ್ದಿಯನ್ನ ಬಿಟ್ಟರೆ ಉಳಿದೆಲ್ಲ ನಾಯಕರ ಅಥವಾ ಮುಂದಾಳುಗಳ ಕೈಯಲ್ಲಿ ಸಿಕ್ಕು ನಮ್ಮ ಭಾರತದೇಶ ನರಳುತ್ತಿರುವುದನ್ನು ಕಂಡು ನೊಂದು 'ಅಯ್ಯೋ ಭಾರತವೇ' ಎಂದು ಕಂಬನಿದುಂಬಿ ಆಕ್ರೋಶಿಸಿದ್ದಾರೆ.</p>
				<p>'ವಂದೇಮಾತರಂ ಗೀತ ಹಾಡ್ತಾರ। ಕೊಂದು ಬಿಟ್ಟಾರ ಆ ಅಮ್ಮನ ಅನಕರ।। ಕಾಣಬಾರದೇನ್ ನಮ್ಮ ಸರಕಾರ। ಸೊಕ್ಕಿ ಮಿಕ್ಕಿ ನಡೀತದೆ ಅದರ ದರಬಾರ। ಸೇರ್ಕೊಂಡವರೌ ಒಳಗೆ ಕಳ್ಳಕಾಕಽರ। ಹಗಲು ದರೋಡೆ ಮಾಡೋಕೆ ಹೊಂಟಾರ। ಸತ್ಯನ್ನ ಸುಳ್ಳೆಂದು ವಾದ ಮಾಡ್ತಾರಾ। ಸುಳ್ಳೇ ಸತ್ಯ ಎಂದು ಒದರಿ ಸಾರ್ತಾರಾ। ...'</p>
				<p>ಇಂಥ ದೇಶಕ್ಕೆ ದೇಶವನ್ನೇ ನುಂಗುವ ಈ ಸಮರ್ಥರನ್ನು ವಾಚಾಮಗೋಚರವಾಗಿ ಬೈಯುತ್ತ, ಶಾಲಿನೇಟುಗಳನ್ನ ಸಮರ್ಪಿಸುತ್ತಾ, ಕೊನೆಗೆ 'ವಂದೇ ಮಾತರಂ ಗೀತ ಹಾಡಿಯೇ ಹಾಡ್ತಾರ;। ಅಮ್ಮನ ಕೊರಳ ಹಿಚುಕಿ ಹಿಚುಕಿ ರಾಗ ತೆಗೀತಾರ!' ಎಂದು ಕವನವನ್ನು ಮುಗಿಸುತ್ತಾರೆ.</p>
				<p>ಇಂಥ ಆಷಾಡಿಭೂತತನದ ಪುಡಾರಿಗಳನ್ನು ನೇರವಾಗಿಯೇ ತರಾಟೆಗೆ ತೆಗೆದುಕೊಳ್ಳುವ, ದೇಶದ ಕುಂದು ಕೊರತೆಗಳನ್ನ ಒಪ್ಪಿಕೊಂಡು ಅವನ್ನು ಪರಿಹರಿಸುವ ಬಗ್ಗೆ ಯೋಚನೆಯ ಲಹರಿಗಳನ್ನ ಹರಿಬಿಡುವ ಹಲವು ಕವನಗಳು 'ಸೀಳ್ಗವನಗಳ'ಲ್ಲಿವೆ: 'ಭಾರತದಿ ಜನಿಸೆ', 'ನೀ ದೊಡ್ಡವನಾಗಲು', 'ಎಚ್ಚರಿಕೆ ನೋಡು', 'ವಂದೇ ಮಾತರಂ', 'ಕಟ್ಟುವೆವು, ಕುಟ್ಟುವೆವು', ಜನನೀ ಜನ್ಮಭೂಮಿಶ್ಚ', 'ಭಾರತವು ಭಾರತವೇ', 'ಹೆಬ್ಭಾರತ ಗೀತೆ', 'ಎಲ್ಲಿಂದೆಲ್ಲಿಗೆ' ಮುಂತಾದವು<br />'ಕಡಲತೀರದ ಭಾರ್ಗವ'ರು ನೈವೇದ್ಯಕ್ಕಿಟ್ಟ ಈ ಬಗೆಯ ಹಣ್ಣುಗಳು ಕೆಲವು ದೋರೆಗಾಯಿಗಳು, ಕೆಲವು ಪಕ್ವವಾದುವು; ಆದರೆ, ಎಲ್ಲವೂ ನ್ಯಾಯ ಅನ್ಯಾಯಗಳ ಸಂಕೀರ್ಣತೆಯನ್ನ ಗಾಢವಾಗಿ ಅನುಭವಿಸಿದವರ ನೀತಿ ನಿಷ್ಠರ ಒಳತೋಟಿ ಇವು.</p>
				<p>ಕಲಾವಿದ ಶ್ರೀ ಕೆ.ಕೆ. ಹೆಬ್ಬಾರರ ಒಂದು ಅಪೂರ್ವ ರೇಖಾಚಿತ್ರದಲ್ಲಿ ನರ್ತಕ ಭಂಗಿಯಲ್ಲಿ ಕಾರಂತರು ಇದ್ದಾರೆ; ಅವರ ಒಂದು ಕೈ ಚಂದ್ರನನ್ನು ಮುಟ್ಟಿದರೆ, ಇನ್ನೊಂದು ಕೈ (ಬರೆಯುವ ಸಾಧನವಾದ) ಹಕ್ಕಿಯ ಗರಿಯೊಂದನ್ನ ಹಿಡಿದಿರುವುದು ಅವರ ಮನೋಭಾವವನ್ನು ಚೆನ್ನಾಗಿ ಪ್ರತಿಬಿಂಬಿಸುತ್ತದೆ. ಪ್ರಸ್ತುತ ಇಲ್ಲಿ, ಕಾವ್ಯ ವಿಹಾರದಲ್ಲಿ ಕಾರಂತರು 'ರಾಮಣೀಯಕವೆಂದು ಬಿಸುಸುಯ್ವದು ಅದು ಕವಿತೆ; ಭೂಮಿಗೆ ಅದನು ಎಟಕಿಸುವುದು 'ರಾಷ್ಟ್ರಕತೆ' ಎನ್ನುವದನ್ನು ನೆನಪಿಸುತ್ತಾರೆ.</p>
			</section>
			<section class="level3 numbered" epub:type="chapter" role="doc-chapter" id="id-">
				<h3 class="level3-title" epub:type="title">ಅಂದಿನಿಂದ ಇಂದಿನವರೆಗಿನ ಚಡಪಡಿಕೆಗಳು ಮಿಡಿತ ತುಡಿತಗಳು:</h3>
				<p>ವಿಡಂಬನೆಯೊಂದೇ ಇಡೀ ಸಂಕಲದ ಮೇಲ್ಮೈ ಎಂದಲ್ಲ. ಆಂತರಿಕ ಸಂಘರ್ಷಗಳ ಮೇಲೆ ಕ್ಷ-ಕಿರಣ, ಸಾಮಾಜಿಕ ಸಮಸ್ಯೆಗಳ ವಿವೇಚನೆ, ತಾತ್ವಿಕ ಚಿಂತನೆಗಳೂ ಕವನಗಳ ವಸ್ತುಗಳಾಗಿವೆ. ತಾತ್ವಿಕವಾದ ಒಗಟುಗಳನ್ನು ಕೇಳಿಕೊಳ್ಳುತ್ತಾ ಉತ್ತರಕ್ಕಾಗಿ ಅಂದಿನಿಂದ ಇಂದಿನವರೆಗೂ ಚಡಪಡಿಸುತ್ತಿರುವ ಪ್ರಶ್ನೋಪನಿಷತ್ತಿನ ಮಿಡಿತ ತುಡಿತಗಳು 'ಯಾರು ಕರೆದರು ನಿನ್ನ' ಪದ್ಯದಲ್ಲಿದೆ. ನಿಜವಾದ ಪ್ರೀತಿ, ಪ್ರೇಮದ ರೂಪರೇಷೆಗೆ 'ಗಂಡುಹೆಣ್ಣು' ಕವನವಿದೆ. ಸಮಯಸ್ಫೂರ್ತಿಗಾಗಿ ಕಾದೂ ಕಾದೂ ಕೊನೆಗೆ ಕವಿ ಹೆಗ್ಗವಿ ಆಗಿ, ಕೈಗೆ ಬಂದದ್ದು ಬಾಯಿಗೆ ಬಾರದೆ ಹೋದ ಭಾವುಕನ ಬಗ್ಗೆ ಅನುಕಂಪ 'ಸ್ಫೂರ್ತಿ' ಯಲ್ಲಿದೆ. ಹೊರನೋಟಕ್ಕೆ ಲಘುವಾಗಿ ಚುಡಾಯಿಸುತ್ತಾ, ಸುತ್ತ ಮುತ್ತ ಕಳ್ಳರ ಸಂತೆಯೇ ನೆರೆದಿರುವಾಗ ನೀನೊಬ್ಬ ಸಭ್ಯಸ್ಥನಾಗಿ ಬದುಕಲು ಸಾಧ್ಯವೇ ಎನ್ನುವ ಭಂಡತನದ ವರದಕ್ಷಿಣೆಯ ಸಮರ್ಥನೆ, ಇದು ತಪ್ಪು ಎನ್ನುವ ಛಾಟಿಏಟಿಗಿಂತ ತೀಕ್ಷ್ಣವಾಗಿ 'ಅಪರಾಧವೇನು' ಪ್ರಶ್ನೆಯಲ್ಲಿದೆ. 'ಹೆಣ್ಣು ಯಾಕಿಲ್ಲ' ಎಂಬಲ್ಲಿ ಯಕ್ಷಗಾನದಲ್ಲಿ ಸಾಂಪ್ರದಾಯಕವಾಗಿ ಪುರುಷರೇ ಸ್ತ್ರೀವೇಷ-ಧಾರಿಗಳಾಗುವುದರ ಒಳಗುಟ್ಟು ಇದೆ. ಶತಮಾನ ಶತಮಾನಗಳ ಹಿಂದಿನಿಂದ ಬೆಳೆಯುತ್ತ ಬಂದು, ನಾಡಿನ ಒಂದು ವಿಶಿಷ್ಟ ಜಾನಪದ ಕಲಾ ಪ್ರಕಾರವೆಂದು ಮೊನ್ನೆ ಮೊನ್ನಿನ ವರೆಗೂ ಮೆರೆದಿದ್ದ ಯಕ್ಷಗಾನಕ್ಕೆ ಈಗ ಬಂದೊದಗಿದ ಪಾಡು ಅವರ ಕರುಳ ಕತ್ತರಿಸಿರ ಬೇಕು. 'ಮಂಗನ ಕೈಲಿ ಮಾಣಿಕ್ಯವಾಯ್ತು', 'ಬಡವೆ ಕೊರಳಿನ ಮುತ್ತು' ಆಯ್ತು - ಎನ್ನುತ್ತ, 'ಗಾವಿಲರ ಪಾಲಿಗೆ ಗಾಣಿಗರ ಗಾಣವೇ' ಆಗಿ ಹೋಯ್ತಲ್ಲ ಎಂದು ಪರಿತಪಿಸಿ ಬಿಟ್ಟ ನಿಟ್ಟುಸಿರ ಹಬೆ 'ಯಕ್ಷಗಾನದ ಪ್ರಾರಬ್ಧ' ದಲ್ಲಿದೆ.</p>
				<p>ತಮ್ಮ ಕಾದಂಬರಿಯ ಒಂದು ಪಾತ್ರದ ಬಗ್ಗೆ ಬರೆಯುತ್ತಾ ಒಮ್ಮೆ ಕಾರಂತರು ಹೇಳುತ್ತಾರೆ: "ನಾವು ನಿಜತ್ವದಿಂದ ಕನಸಿಗೆ ಸುಲಭವಾಗಿ ಜಿಗಿಯಬಹುದು. ಹಾಗೆ ಹಾರುವವರೂ ಇದ್ದಾರೆ. (ಅಂಥವರಿಗೆ) ಅದು ನಿಜಸ್ಥಿತಿಯಿಂದ ತಪ್ಪಿಸಿಕೊಳ್ಳುವುದಕ್ಕೆ. (ಆದರೆ) ಈತನಿಗೆ ಅದು ಹಾಗೆ ತಪ್ಪಿಸಿಕೊಳ್ಳುವುದಕ್ಕಲ್ಲ. ಈತ ಬಾನಿನಿಂದ ನೆಲಕ್ಕೆ, ನೆಲದಿಂದ ಬಾನಿಗೆ ಬೇಕಾದಂತೆ ಜಿಗಿಯಬಲ್ಲ ವ್ಯಕ್ತಿ!" ತಮ್ಮ ಬಗ್ಗೆಯೂ ಕಾರಂತರು ಈ ಮಾತುಗಳನ್ನು ಆಡಿಕೊಳ್ಳ ಬಲ್ಲರು. ಇದು ಕಾರಂತರ ಕವಿಹೃದಯದ ಅನನ್ಯ ಗುಣ.</p>
				<p>ಸಂಕಲನದ ಉದ್ದಕ್ಕೂ ಜಡತೆಯ ವಿರುದ್ಧ ಪ್ರಚ್ಛನ್ನ ಸಮರವನ್ನ ಕವಿಯೊಂದಿಗೆ ಅನುಭವಿಸುವವರಿಗೆ ನೆನಪಾಗುತ್ತದೆ "ಮಾರ್ಪಾಟು ಹೊಸಜೀವನದ ಮುಖ್ಯ ಕುರುಹು". ಇದನ್ನೇ ನಂಬಿದ್ದ ಕಾರಂತರು ಇನ್ನೊದೆಡೆ ಹೇಳುತ್ತಾರೆ: "ಜಡವಾಗಿ ಯಾರು ಒಂದು ಕಾಲದ ಜನಕ್ಕೆ ಅಂಟಿಕೊಂಡು, ಯಾವುದೇ ಸಾಂಪ್ರದಾಯಿಕ ಸಾಧನ ಶೈಲಿಗಳನ್ನು ಅನುಕರಿಸುತ್ತಾರೋ ಅಂಥ ಜನರ ಸಮಾಜ ಜೀವನವು ಚೈತನ್ಯಮಯವಾಗಿ ಸಾಗಿಲ್ಲವೆಂದು ಹೇಳಬೇಕು."</p>
			</section>
			<section class="level3 numbered" epub:type="chapter" role="doc-chapter" id="id-">
				<h3 class="level3-title" epub:type="title">ಅಳಿದ ಮೇಲೆ ಉಳಿವದೇನು?</h3>
				<p>ವ್ಯಷ್ಟಿ-ಸಮಷ್ಟಿಯ ಈ ಬದುಕಿನಲ್ಲಿ, ಬದುಕಿನ ಬಗೆ ಬಗೆಯ ಸಂಪರ್ಕ ಸಂದರ್ಭಗಳಲ್ಲಿ ಉಂಟಾದ ಹಿತ-ಅಹಿತ ಪ್ರಭಾವಗಳನ್ನು ಮೇಳವಿಸಿ, ಸಮಗ್ರ ದೃಷ್ಟಿಯಿಂದ ನೋಡಿದಾಗ, ಮಾನವನ ಬಾಳಿನಲ್ಲಿ ಉಳಿಯುವುದು ಏನು? ಇದನ್ನು ಹುಡುಕುವ ಪ್ರಯತ್ನವನ್ನು ನಿರಂತರ ನಡೆಸಿದ ಕಾರಂತರು ಇನ್ನೊಂದು ಕಡೆ ('ಅಳಿದ ಮೇಲೆ' ಕಾದಂಬರಿಯ ಮುನ್ನುಡಿ) ಹೇಳುತ್ತಾರೆ: ಸದ್ದು ಗದ್ದಲವೆಲ್ಲ ಅಡಗಿ, ಸಂತೆ ಜಾರಿ ಕರಗಿ ಮರೆಯಾದ ಬಳಿಕ, "ಬರಿಯ ಸ್ಮರಣೆಗಳಷ್ಟೇ ಆಮೇಲೆ ಉಳಿಯುವ ವಸ್ತುಗಳು, ನಡೆದು ಬಂದ ದಾರಿ ಸಾಗಿದವನು ತನ್ನ ಹೆಜ್ಜೆಯ ಜಾಡನ್ನು ಬಿಟ್ಟು ಹೋಗುವಂತೆ, ಕಳೆದ ಬಾಳು ಅನ್ಯರಲ್ಲಿ ಮೂಡಿಸಿದ ಪ್ರಭಾವಗಳಿಂದ ಉಳಿಯಬಹುದಾದ ವಸ್ತು. ನಮ್ಮ ಬಾಳು ಅದಕ್ಕಿಂತ ಗಾಢವಾದ ಮುದ್ರೆಯೊತ್ತಬಲ್ಲದು, ಎಂದು ನಡೆದ ಎಲ್ಲರೂ ಎಣಿಸಬೇಕಾಗಿಲ್ಲ. ಆ ಲಭ್ಯ ಎಲ್ಲರಿಗೂ ಸಿಗಲಾರದು..." ಈ ಮಾತುಗಳ ಹಿನ್ನೆಲೆಯಲ್ಲಿ ಕಾರಂತರ ಒಂದು ಕವನದಲ್ಲಿ ('ನೀ ದೊಡ್ಡವನಾಗಲು') ಆನೆಯನ್ನು ಸಾಸಿವೆಯಲ್ಲಿ ಸೆರೆ ಹಿಡಿದಿಡುವಂತೆ ಸರಳವಾಗಿ ವಿಧಿ-ನಿಷೇಧಗಳನ್ನು ತಿಳಿಹೇಳುತ್ತಾರೆ:</p>
				<p class="myquote"><strong>'ದೇಶದಾ ವಿಸ್ತಾರ ಹಿಗ್ಗಿಸಲು ಬೇಡ;<br />ನಿನ್ನ ಕಣ್ಣಿನ ಅಳತೆಯಲಿರಿಸಿ ನೋಡ... ...<br />ಗೆದ್ದು ಬಾಳಲು ಬೇಕು, ದೃಷ್ಟಿ ಒಂದೇ ಇರಲಿ.<br />ಜಗವೆ ಸಿಗಬಹುದಯ್ಯ ನಿನ್ನ ಕೈಗೆ ಎಂದೆ.<br />ಊರು ಕೇರಿಗಳಲ್ಲ, ನಾಡು ಬೀಡುಗಳಲ್ಲ,<br />ದೇಶಪ್ರಾಂತಗಳೆಲ್ಲ ಮುಷ್ಟಿಯಲ್ಲಿರಲಿ;<br />ಜಗವ ಕುಗ್ಗಿಸಬೇಕು, ನೀನೆ ಹಿಗ್ಗಲು ಬೇಕು-<br />ಇರುವುದೊದೇ ದಾರಿ ಬಾರಿಸಲು ಜಯಭೇರಿ!'</strong></p>
				<p>ಊರ ಗೆದ್ದು ಮಾರು ಗೆಲ್ಲುವುದು ತಾನೆ? ಜಗವನ್ನೇ ಗೆಲ್ಲುವ ಆಕಾಂಕ್ಷೆಯ, ಭೂಮ ದೃಷ್ಟಿಯ ಸಾಹಸಿಗೆ ಏನಾದರೂ ಹಿತವಚನಗಳುಂಟೆ? ಇವೆ. 'ವಿಶ್ವ ಮಾನವ'ಕವನದ ವಸ್ತುವೇ ಅವು. ಇದೇ ಶ್ರೀ ಶಿವರಾಮ ಕಾರಂತರ ಕಾವ್ಯ ಸಂದೇಶ:</p>
				<p class="myquote"><strong>'ವಿಶ್ವ ಮಾನವನಾಗೆ ಕಷ್ಟವೆನಿತಿಲ್ಲ,<br />ವಿಶ್ವವನು ಮುಷ್ಟಿಯಲಿ ಹಿಡಿವುದೊಂದೇ!... ...<br />ಕಾಲಮಾನದ ಬದುಕ ಬಲ್ಲೆಯೇನು?<br />ಒಂಟಿ ಮಾನವ ತಲೆಯ ಕಿರಿ ಹೇನು ನೀನು!<br />ಆತ ಕಣ್ಮುಚ್ಚಿದೊಡೆ ಮಣ್ಣಾಪೆಯೇನು?<br />ಲೋಕ ಎತ್ತಲು ಹೊರಟ ಆ ಮಹಿಮರಾರೇನೋ,<br />ತಮ್ಮ ಕಾಲವು ಸರಿದ ಮರು ಚಣಕೆ ನೆನಪಿಲ್ಲ.<br />ಬರುವ ಕಾಲದ ಚಿಂತೆ ಇಂದಿನವರಿಗಿಲ್ಲ.<br />ಲೋಕಹಿತವನು ನೆನೆದು ಪೇಳ್ದರೇನೋ ಮಾತು,<br />ನಡೆಸಿದವರೆಷ್ಟು ಜನ? ಅದರೆಣಿಕೆ ಹಾಕು;<br />ನಡೆಯಬೇಕೆಂದವರ ಲೆಖ್ಖ ಹಾಕು.<br />ಅಂಥವರ ಬಾಳ್ ಹೊಲದಿ ಬೀಜ ಬಿತ್ತು.<br />ಚಿಗುರಿದ್ದು ಎಷ್ಟೆಂದು ಅರಸಿ ನೋಡು.<br />ಅಳಿದ ಊರಿಗೆ ನೀನು ಹಿರಿಯ ಗೌಡ;<br />ಉಳಿದವರು ಎಷ್ಟೆಂದು ಕಣ್ದೆರೆದು ನೋಡು. ನಮ್ಮಳತೆಯನೆ ನಾವು ಹಿಗ್ಗಿಸಲು ಬಲಿತು ಲೋಕವಾಪುದು ಆಗ ಸಾಸಿವೆಯ ಬಿತ್ತು!'</strong></p>
				<p class="text-right"><strong>('ವಿಶ್ವ ಮಾನವ")</strong></p>
			</section>
			<section class="level3 numbered" epub:type="chapter" role="doc-chapter" id="id-">
				<h3 class="level3-title" epub:type="title">ಮಳೆ ಬಂದರೂ ಮೂಡದಿರಬಹುದು ಕಾಮನ ಬಿಲ್ಲು</h3>
				<p class="myquote"><strong>ಉದ್ಯೋಗಿನಂ ಪುರುಷಸಿಂಹಂ ಉಪೈತಿ ಲಕ್ಷ್ಮೀಃ,<br /><em>ದೈವಂ ನ ದೇಯಂ</em>ಇತಿ ಕಾಪುರುಷಾಃ ವದನ್ತಿ।<br />ದೈವಂ ನಿಹತ್ಯ, ಕುರು ಪೌರುಷಂ ಆತ್ಮಶಕ್ತ್ಯಾ-<br />ಯತ್ನೇ ಕೃತೇ ಯದಿ ನ ಸಿದ್ಧ್ಯತಿ, ಕೋಽತ್ರ ದೋಷಃ?</strong></p>
				<p class="text-right"><strong><em>-ಹಿತೋಪದೇಶ ೧:೨೨</em></strong></p>
				<p class="myquote">ಅರಸಿ ತಾ ಬಂದಾಳು ಸಿರಿಯರಸಿ, ಕೆಲಸಗಾರನ ಬಲು ಗಟ್ಟಿಗನ<br /><em>'ದೈವ ಮೋಸವೆಸಗಿತು'</em>- ಬಿಸುಗೈಯುವುದು ಹೇಡಿ ಮನಸು;<br />ಬಿಡು ವಿಧಿಯ ಹುಸಿಮಾತ, ತೊಡು, ತೋರು ಎದೆಗಾರಿಕೆಯ;<br />ಸಿದ್ಧಿಸದೆ ಹೋಯಿತೆ? ಪಟ್ಟ ಪ್ರಯತ್ನದಲೆ ತಣಿದು ಸುಖಿಸು!</p>
				<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
			</section>
			<section class="level2 numbered" epub:type="chapter" role="doc-chapter" id="id-">
				<h2 class="level2-title" epub:type="title">ಗೋಪಾಲ ಕೃಷ್ಣ ಅಡಿಗರ 'ನನ್ನ ಅವತಾರ'</h2>
				<p class="verse">ರಾಮನ ಬಳಿ ಇದ್ದೆ ನಾನು, ಕಂಡೆ ಕೋದಂಡದೋರ್ದಂಡ ಬಲ;<br /> ನನ್ನ ಕಣ್ಣ ಮುಂದೆಯೇ ಮೊಳೆತು ಬೆಳೆದ ರೀತಿಯ.<br /> ನನ್ನ ಹಾಗೆ ಅವನು ಕೂಡ ಉಣ್ಣುತ್ತಿದ್ದ ತಿನ್ನುತ್ತಿದ್ದ;<br /> ಚಂದ್ರನನ್ನು ತಾ ಎಂದು ತಾರುಮಾರು ತೊದಲುತ್ತಿದ್ದ;<br /> ಹೀಗೇ ಇರಲು ದೇವತ್ವದ ತರಿಸಲೀಟಿ ತುದಿಯನೇರಿ ಅವನ ಮನ<br /> ಮುಗಿಲ ಚುಚ್ಚಿ ಮುಂದುವರಿದ ಆ ಮಹಾ ಪ್ರತೀತಿಯ<br /> ಕಣ್ಣಾರೆ ಕಂಡೆನಯ್ಯ; ಹೊಗಳಲೆನಲು ಆಡಲಿಲ್ಲ ಈ ನನ್ನ ನಾಲಗೆ<br /> ಉಳಿದೆ ನಾನು ಆಗಲೂ ಈಗ ಇಲ್ಲಿ ಕೊಳೆವೊಲು.....</p>
				<p>-ಎಂದು ಪ್ರಾರಂಭವಾಗುತ್ತದೆ, ಕನ್ನಡ ನವ್ಯಕಾವ್ಯದ ಹೆಸರಾಂತ ಕವಿ, ಪ್ರಾಧ್ಯಾಪಕ ಗೋಪಾಲಕೃಷ್ಣ ಅಡಿಗರ <em>ನಡೆದು ಬಂದ ದಾರಿ</em> ಯಲ್ಲಿನ ಕವನ- 'ನನ್ನ ಅವತಾರ'.</p>
				<p>ನಮ್ಮಲ್ಲಿ ಬಹಳ ಜನ ಉದ್ಯೋಗಸ್ಥರು. ಜೀವನೋಪಾಯಕ್ಕಾಗಿ ಏನಾ ದರೊಂದು ಉದ್ಯೋಗ ನೆಚ್ಚಿಕೊಂಡವರು. ವಿದ್ಯಾರ್ಥಿಗಳೂ ಅಷ್ಟೆ; ಅವರೀಗ ಕೈಗೊಂಡಿರುವ ವಿದ್ಯಾಭ್ಯಾಸ ಒಂದು ಥರ ಬಂಡವಾಳದ ಹೂಡಿಕೆಯೇನೇ. ವ್ಯಾಪಾರ ವೃತ್ತಿಯ ವಾಣಿಜ್ಯದ ಉದ್ಯಮವಂತೂ ವಿಶಿಷ್ಟ ರೀತಿಯ ಏಳು ಬೀಳುಗಳ ಅಲೆಗಳ ತುಮುಲ! ಜೊತೆಗೆ ಸಾಹಿತ್ಯ, ಸಂಗೀತ, ನೃತ್ಯ, ಸಮಾಜಸೇವೆ, ಸಂಘಟನೆ- ಹೀಗೆ ಒಂದಲ್ಲ ಒಂದು ಬಗೆಯ ಹವ್ಯಾಸದ ಪ್ರವೃತ್ತಿಯಲ್ಲಿಯೂ ತೊಡಗಿ, ಕೆಲವರು ಹವ್ಯಾಸವನ್ನೇ ಉಪವೃತ್ತಿಯಾಗಿಸಿಕೊಂಡು ಬಾಳಿನ ಗುಣಮಟ್ಟಕ್ಕೆ ಬಣ್ಣ ಕಟ್ಟಿಕೊಂಡಿದ್ದೇವೆ!</p>
				<p>ನಾವು ಹಲವರು ಗಮನಿಸಿದ್ದೇವೆ: ನೆನ್ನೆ ಮೊನ್ನೆ ನಮ್ಮ ಸಹೋದ್ಯೋಗಿಗಳಾಗಿ ದ್ದವರು, ನಾವು ಅತಿ ಕಷ್ಟವೆಂದು ಕೈಬಿಟ್ಟ ಕೆಲಸಗಳನ್ನು ತಾವು ಕೈಗೊಂಡು ಸಾಧಿಸಿ, ಇಲ್ಲಿಂದ ಅಲ್ಲಿ ಹಾರಿ, ಅಲ್ಲಿಂದ ಮತ್ತೆಲ್ಲೋ ಜಾರಿ, ಅಥವಾ ನಾವಿದ್ದೆಡೆಗೇ ಸಾರಿ, ನಮ್ಮ ಕಣ್ಣೆದುರಿಗೇ ಮೇಲೆ ಏರಿ, ನಮ್ಮ ಮೇಲಧಿಕಾರಿ ('ಬಾಸ್') ಆಗಿಬಿಡುವುದನ್ನು ಅಥವಾ ಬೇರೊಂದು ಸಂಸ್ಥೆಯಲ್ಲಿ ಉನ್ನತ ಹುದ್ದೆಗೆ, ಎತ್ತರದ ಗದ್ದುಗೆಗೆ, ಸ್ಥಾನಕ್ಕೆ ಮಾನಕ್ಕೆ ಪಾತ್ರರಾಗುವುದನ್ನ ಕಂಡಿದ್ದೇವೆ; ಸೌಜನ್ಯಕ್ಕೆ ಅವರಿಗೆ ಅಭಿನಂದನೆಗಳನ್ನು ಶುಭಾಶಯಗಳನ್ನೂ ಕಳಿಸಿದ್ದೇವೆ; ಜೊತೆಗೆ, ಆಗ ನಾವು ಕೆಲವೊಮ್ಮೆ ಒಳಗೊಳಗೇ ಕರುಬಿದ್ದೇವೆ ಕೂಡ!</p>
				<p>ಅವರಂತೆ ನಾನೂ ಮಾಡಲು ಸಾಧ್ಯವಿತ್ತು; ಮಾಡಬಹುದಿತ್ತು. ಅದೇನು ಮಹಾ! ಆದರೆ, ನೆಲ ಡೊಂಕಿತ್ತಲ್ಲ; ಅದಕ್ಕೇನೆ ಸರಿಯಾಗಿ ಕುಣಿಯಲಾಗಲಿಲ್ಲ''- ಎಂದು ಕೆಲವರು ಕೊಡುವ ಸಮಜಾಯಿಷಿ, ತಲೆತಲಾಂತರದ ಗಾದೆಯ ಕೊಂಕು ನುಡಿ. ಗೊತ್ತಾ? ಮೇಲೆ ಮೇಲೆ ಹೋದಾಗ ಜವಾಬ್ದಾರಿ ಜಾಸ್ತಿ; ನನಗದು ಬೇಕಿಲ್ಲ. ಎಲ್ಲರನ್ನು ಓಲೈಸಿಕೊಂಡು, ತಲೆ ಬಿಸಿಯಾಗಿಯೇ ಇರಿಸಿಕೊಂಡು, ಮೂರು ಹೊತ್ತೂ 'ಬಿಜಿ಼'ಯಾಗಿದ್ದುಕೊಂಡು, ಪಡೆವ ಕೃತಕ ನೆಮ್ಮದಿ ನನಗೆ ಬೇಕೇ ಇಲ್ಲ. ''ಈಗ ನಾನು ಹೇಗಿದ್ದೇನೋ ನನಗಷ್ಟೇ ಸಾಕು, ನಾನು ಅಲ್ಪತೃಪ್ತ!''- ಎನ್ನುವವರು ಇನ್ನು ಕೆಲವರು. ''ತನ್ನ ಮುಖ ಅಷ್ಟು ಚೆನ್ನಾಗಿಲ್ಲ''- ಎಂದು ಮನವರಿಕೆ ಆದ ಮೇಲೆ, ತನಗೆ ಉಪಯೋಗವಿಲ್ಲದ ಶೃಂಗಾರ ಸಾಧನೆಗಳನ್ನೇ ಹೀಯಾಳಿಸಿದಂತೆ ಮತ್ತೆ ಕೆಲವು ಸೋಮಸುಂದರಿಯರ ನಿಲುವು- ಹೀಗೆ ಅವಕಾಶ ಸಿಗದವರು, ಅವಕಾಶ ಸಿಕ್ಕೂ ಕೈತಪ್ಪಿ ಹೋದವರು ಮತ್ತು ಅವಕಾಶ ಬಾಗಿಲು ತಟ್ಟಿದಾಗ ಎದ್ದು ಹೋಗಿ ಬಾಗಿಲು ತೆರೆಯದೆ ಕುಳಿತಲ್ಲೆಯೇ ಕುಳಿತ ಸೋಮಾರಿಗಳು, ನಮ್ಮಲ್ಲಿ ಹಲವಾರು ಮಂದಿ ಇದ್ದಾರಲ್ಲ, ಅವರನ್ನು ಕುರಿತ ವಿಡಂಬನೆ ಈ ಕವನ.</p>
				<p>ವೈರಾಗ್ಯಗಳಲ್ಲಿ ಮೂರು ಬಗೆಗಳಂತೆ: <em>ಪ್ರಸವ ವೈರಾಗ್ಯ, ಸ್ಮಶಾನ ವೈರಾಗ್ಯ</em> ಮತ್ತು <em>ಅಭಾವ ವೈರಾಗ್ಯ.</em> ಹೆರಿಗೆಯ ನೋವನ್ನು ಕಂಡು ಅಥವಾ ಅನುಭವಿಸಿ, ತನಗದು (ಇನ್ನು) ಬೇಡ ಎನ್ನುವ ಆತಂಕ-ಜನಿತ ಮನಸ್ಸಿನ ಬಿಮ್ಮು; ''ಏನಾದರೂ ಗಳಿಸಬೇಕಾದರೆ ಇಷ್ಟೆಲ್ಲಾ ಎಷ್ಟೊಂದು ಕಷ್ಟ ಪಡಬೇಕೇ'', ಎಂಬ ಶಂಕೆಯೇ- <em>ಪ್ರಸವ ವೈರಾಗ್ಯ.</em> ಆಪ್ತರಾಗಿದ್ದ ಸತ್ತವರನ್ನು ಹೂಳಿ, ಸುಟ್ಟವರ ಕಂಡು, ''ಎಲ್ಲಾ ಇಷ್ಟಕ್ಕೇನೆ ಮುಗಿಯುವುದಾದರೆ, ಜೀವನದಲ್ಲಿ ಏಕಷ್ಟು ಒದ್ದಾಡಿ ಗುದ್ದಾಡಿ ನಾನು ಕೂಗಾಡಿದ್ದು? ಕೊಟ್ಟ ಕೊನೆಗೆ, ತುಟ್ಟ ತುದಿಗೆ ಉಳಿದಿದ್ದೇನು?''- ಎಂಬ ಚಿಂತನ, ಹಣ ಹೂಡಿ ಕೈಸುಟ್ಟುಕೊಂಡವರ, ಸೋತ ಅನಾಥರ ಕತೆಗಳನ್ನೇ ಕಿವಿತುಂಬ ಕೇಳಿ, ''ಇದೆಲ್ಲ ಬೇಕಿತ್ತೇ''- ಎಂಬ ಕರಿ ನೆರಳು ಕಾಡುವ ಅನುಮಾನವೇ- <em>ಸ್ಮಶಾನ ವೈರಾಗ್ಯ.</em></p>
				<p>ಮೂರನೆಯದು ''ತನ್ನ ಕೈ ಮೀರಿದ್ದು, ತನಗದು ಸಿಗಲು ಸಾಧ್ಯವೇ ಇಲ್ಲ; ಏಕೆ ಬೇಕು ಈ ವ್ಯರ್ಥ ಪ್ರಯತ್ನ''- ಎಂಬೆಲ್ಲ ಹುಸಿವಾದದಿಂದ, ಆತ್ಮವಿಶ್ವಾಸವನ್ನು ಕುಡಿಯಲ್ಲೇ ಚುಗುಟಿಹಾಕುವ ಪ್ರವೃತ್ತಿಯೇ- ಅಭಾವ ವೈರಾಗ್ಯ! <em>''ಯತ್ನೇ ಕೃತೇ ಯದಿ ನ ಸಿಧ್ಯತಿ, ಕೋ ಅತ್ರ ದೋಷಃ?''</em> - ಎಂಬ ಸುಭಾಷಿತ ತನಗಲ್ಲ, ಆದ್ದರಿಂದ ಎತ್ತರದ ಮರ ಹತ್ತಲು ನನ್ನ ಕೈಲಾಗದು; ಹತ್ತಿದರೂ, ಕಿತ್ತು, ಸಿಪ್ಪೆ ಸುಲಿದು, ಚಿಪ್ಪು ಒಡೆದು, ಕುಡಿದರೂ ಎಳನೀರು ಸಿಹಿಯಾಗಿರುವ ಭರವಸೆ ಎಲ್ಲಿದೆ? ತಾನಾಗಿಯೇ ನನಗದು ಸಿಕ್ಕಿಲ್ಲ; ಆದ್ದರಿಂದ ತನಗೆ ಅದು ಬೇಡ- ಎಂಬ ಪೊಳ್ಳುಕಾರಣದ ವಿತಂಡವಾದದಿಂದ, ಇಲ್ಲದ್ದನ್ನು ಗಳಿಸಿಕೊಳ್ಳುವ ಮುನ್ನುಗ್ಗುತನಕ್ಕೆ ತಿಲಾಂಜಲಿ ಬಿಡುವ ಮನೋಭಾವ- <em>ಅಭಾವ ವೈರಾಗ್ಯ.</em> ಇವು ಮೂರೂ ಪ್ರಗತಿಯ ನಡೆಯಲ್ಲಿ ಅಡೆ ತಡೆಗಳು; ಕಾಲ್ತೊಡರುಗಳು. ಇವನ್ನು ಅತಿಕ್ರಮಿಸಿ, ಓಡಿ ಗೆದ್ದವರಿಗೇ ಬೆಳ್ಳಿಯ ಢಾಲು! ಕ್ರಿಯಾಸಿದ್ಧಿ ನಾಣ್ಯಕ್ಕೆ ಆತ್ಮವಿಶ್ವಾಸಪೂರಿತ ಯೋಜನೆ ಮತ್ತು ಸಾಹಸ ಪ್ರವೃತ್ತಿಗಳು ಎರಡು ಮುಖಗಳು! ಈಗ ಕವನಕ್ಕೆ ಹಿಂತಿರುಗೋಣ:</p>
				<p class="verse">ನಾನು ಮಾತ್ರ ಆಗ ಹೇಗೋ<br /> ಹಾಗೇಯೇ ಈಗಲೂ<br /> ಆರೆಂದರೆ ಹಿಗ್ಗಲಿಲ್ಲ, ಮೂರೆಂದರೆ ಕುಗ್ಗಲಿಲ್ಲ;<br /> ನಾನು ಅಚ್ಯುತ, ನಾ ನಿರ್ಜರ, ನಾನೆ ಅದ್ವಿತೀಯ;<br /> ಒಂದೇ ರೀತಿ, ಒಂದೇ ನೀತಿ,<br /> ಒಂದೇ ಸಮ, ನೆಲಮಟ್ಟ-<br /> ಅರಿತಿರೇನು ನೀವು ನನ್ನ ಹೆಬ್ಬಾಳಿನ ಗುಟ್ಟ?</p>
				<p>-ಎಂದು ಕೊನೆಗೊಳ್ಳುವ ಈ ಕವನ, ಕಣ್ಣಿದ್ದೂ ಕುರುಡನಾದ, ಕಿವಿಯಿದ್ದೂ ಕಿವುಡನಾದ, ಬಾಯಿದ್ದೂ ಮೂಕನಾದ, ಕಾಲಿದ್ದೂ ಹೆಳವನಾದ, ಜೀವ ಇದ್ದೂ ಸತ್ತವನ ಕೆಣಕಿ, ಚುಚ್ಚಿ ಹಂಗಿಸಿ ಹೀಯಾಳಿಸುತ್ತದೆ; ಮುಸುಕಿನಲ್ಲೇ ಗುದ್ದುತ್ತದೆ; ಕಣ್ಣು ತೆರೆದು ನಡೆಯುವವರಿಗೆ ಬಾಳದಾರಿಯ ಕೈ ಮರವೂ ಆಗುತ್ತದೆ.</p>
				<p class="vertical-delimiter" />
				<p>ರಾಮನ ಬಳಿ ಇದ್ದೆ ನಾನು ''ಅವನ ಜೊತೆಯೇ ನಾನೂ ಬೆಳೆದೆ, ದೈಹಿಕವಾಗಿ. ಅವನು ಪುರುಷೋತ್ತಮನಾದ, ಹೆಜ್ಜೆ ಹೆಜ್ಜೆಗೂ ಗೆಲ್ಲುತ್ತಲೇ ಹೋದ.'' ನಾನು? ಉಳಿದೆ. ''ಎಲ್ಲರೂ ಹತ್ತುತ್ತಾರೆ ಎಂದಲ್ಲ, ಎಲ್ಲರೂ ಹತ್ತಬೇಕೆಂದು'' ಸಾರಿ ಕೂಗುತ್ತದೆ ಬೆಟ್ಟ! ದೂರ ದೂರದಿಂದ ಬಂದು ಈ ಬೆಟ್ಟ ಹತ್ತಿದವರುಂಟು. ನನ್ನ ಪಾಲಿಗೆ, ಅದು <em>'ಅತಿ ಪರಿಚಯಾತ್ ಅವಜ್ಞಾ'</em> ಆಯಿತು. ಇನ್ನೇನು ಕೈಗೆ ಬಂದ ತುತ್ತು ಬಾಯಿಗೆ ಬೀಳುವುದರೊಳಗಾಗಿ ತಪ್ಪಿತೆಂದು ಪರಿತಪಿಸದೆ, ತಂದೆಯ ಮಾತನ್ನು ಉಳಿಸುವುದೊಂದೇ ಮಗನ ಕರ್ತವ್ಯವೆಂದು, ನಾನು ನೋಡುತ್ತಲೇ ಇದ್ದೆ, ರಾಮ ಕಾಡಿಗೆ ಹೊರಟೇ ಬಿಟ್ಟ. ಜನ ಹೇಳಿದ್ದನ್ನು ಕೇಳಿದ್ದೀರೇನು? ''ರಾಮನಂಥವರು ಹುಟ್ಟಿದಾಗಲೆಲ್ಲ ವನವಾಸ ತಪ್ಪದಂತೆ!''<sup><a epub:type="noteref" href="999-aside.xhtml#id-001.36">೧</a></sup> ಅಲ್ಲಿ ಘೋರಾರಣ್ಯದಲ್ಲಿ ರಾಕ್ಷಸರನ್ನು ಸದೆ ಬಡಿದು, ತನ್ನ ಹೆಂಡತಿಯನ್ನು ಅಪಹರಿಸಿದವನನ್ನೂ ಅವನ ಕಡೆಯವರನ್ನೂ ಕೊಂದು, ಹದಿನಾಲ್ಕು ವರ್ಷಗಳ ಬಳಿಕ ಅಯೋಧ್ಯೆಗೆ ಮರಳಿದಾಗ ಇಲ್ಲಿ ನಾನಿದ್ದೆ. ವಿಜಯಯಾತ್ರೆಯ ಮೆರವಣಿಗೆ ನಮ್ಮ ರಸ್ತೆಗೆ ಬಂದಾಗ, ಇಕ್ಕೆಲಗಳಲ್ಲಿ ನಿಂತು ಜೈಕಾರ ಹಾಕಿದ ಜನಸ್ತೋಮದಲ್ಲಿ ನಾನೂ ಇದ್ದೆ, ಗೊತ್ತಾ? ಏನು ಮಾಡಲಿ. ಅರ್ಹತೆ ಇದ್ದಕಡೆ, ನಾಲ್ಕು ಒಳ್ಳೆಯ ಮಾತನಾಡಲು ನನ್ನ ನಾಲಗೆ ಆಡದಲ್ಲ!; ''ಉಳಿದೆ, ಆಗಲೂ ಈಗ ಇಲ್ಲಿ ಕೊಳೆವೊಲು''. ಕೊಳೆ, ಕಳೆಯದ ಕೊಳೆಯ ಮಳೆಬಿದ್ದು ಹರಿದ ಹೊಳೆ ನಾನಾಗಿ ಉಳಿದೆ!</p>
				<p>ಕೃಷ್ಣ ಅವತರಿಸಿದಾಗ ಅವನೊಡನೆ ನಾನೂ ಇಲ್ಲಿದ್ದೆ, ಗೊತ್ತೇನು? ನಂದಗೋಕುಲದಲ್ಲಿ ಅವನು ಬೆಣ್ಣೆ, ಸೀರೆ ಕದ್ದಾಗ ನಾನೂ ಇದ್ದೆ. ಅವನ ಕಾರಣ ಬೇರೆ, ನನಗೆ ಬರೀ ಅನುಕರಣ. ಅವನದು 'ಕರೆ'ಯಾದರೆ ನನ್ನದು ಬರೆ ಕರಕರೆ! ಗೋಪಿಯರ ಸೆರಗೆಳೆದು ಕಾಡುತ್ತಿದ್ದ ಆ '' <em>ಪೀನ ಪಯೋಧರ ಮರ್ದನ ಚಂಚಲ ಕರ ಯುಗಶಾಲಿ''</em> ಕಣ್ಣಿಗೆ ಬೀಳುತ್ತಿದ್ದನೇ ವಿನಾ, ನಾರದ ಭಕ್ತಿಸೂತ್ರದ <em>''ಸಾ ನಾ ಕಾಮಯಾಮಾನಾ ನಿರೋಧ ರೂಪತ್ವಾತ್''</em> ನನಗೆ ಅರ್ಥವಾಗದ ಒಗಟು! ''ಮುಗಿಲಿಗೊಂದೆ ನೆಗೆತ''ದಿಂದ ಅವನು ತ್ರಿವಿಕ್ರಮನಾಗುತ್ತಲೇ ಹೋದ. ''ನಾನು ವಾಮನನಾಗಿಯೇ ಉಳಿದೆ.'' ಆಹಾ ಅದೆಂಥ ಆಟ, ಇಲ್ಲಿ ಕಾಲು, ಅಲ್ಲಿ ತಲೆ, ಅದಕೂ ಆಚೆ ನೋಟ!"''ಆ ಬೆಳಕು ನನ್ನ ಕಣ್ಣಿಗೆ ತಡೆದುಕೊಳ್ಳಲಾರದಷ್ಟು ಪ್ರಖರ, ಅದಕ್ಕೆ ಅಲ್ಲವೇ ಪಾರ್ಥ ತನ್ನ ಸಾರಥಿ, ಗೀತಾಚಾರ್ಯನಿಗೆ ಕೂಗಿಕೊಂಡದ್ದು'' ಸಾಕು, ತಡೆಯಲಾರೆ, ಕಣ್ಣು ಕುಕ್ಕುತ್ತೆ, ಕೃಷ್ಣಾ; ಹಿಂದೆ ಇದ್ದೆಯಲ್ಲ ಆ ಸೌಮ್ಯ ರೂಪಕ್ಕೆ ಬಾ, ''ಅದೇ ನನಗೆ ಪ್ರಿಯ'', ಎಂದು? ಅವನೋ ಯೋಗರಾಜನಾದ, ನಾನು, ''ಕೆಸರ ನಡುವೆ ಉಸಿರುಕಟ್ಟಿದ ಕಲ್ಲಿನಂತೆ'' ಪಾಚಿಯಾಗಿ ಎಷ್ಟೇ ಕಾಲ ಕಳೆದರೂ ಕೊಚ್ಚೆಯಲ್ಲಿನ ರಚ್ಚೆಯಾಗೇ ಉಳಿದೆ, ಭೋಗರಾಜನಾಗಿ, ರೋಗರಾಜನಾಗಿ, ಈಗಿನಂತೆ ಆಗಲೂ.</p>
				<p>ಗೌತಮನ ''ಖಾಸಾ ಶಿಷ್ಯ ಯಾರೆಂದಿರಿ?''- ನಾನೇ.'''ಬುದ್ಧನೋ ಜಗವೆಲ್ಲ ಮಲಗಿರಲು ಅವನೊಬ್ಬನೆದ್ದ''. <em>''ಯಾ ನಿಶಾ ಸರ್ವಭೂತಾನಾಂ ತಸ್ಯಾಂ ಜಾಗರ್ತಿ ಸಂಯಮೀ''</em> - ತಾನೆ? ''ಒಳಗೆ ಬೆಳಗುವ ಬೆಳಕ ಸರಿಪಡಿಸಿಕೊಳಬೇಕು''- ಎನ್ನುತ್ತಾ, ಅವನು ಯಜ್ಞ ಹೋಮಾದಿ ಕರ್ಮಕಾಂಡವನ್ನು ನಿರಾಕರಿಸಿದ; ಜಗತ್‍ಪ್ರಸಿದ್ಧ ಸಿದ್ಧನಾದ ಆ ಬುದ್ಧ ಅರ್ಥ ಮರೆತ ಆಚಾರವನ್ನ ಖಂಡಿಸಿದ ಕೆಂಡ! ಆ ಕುಂಡದಲ್ಲಿ ಕೆಂಡದ ಬಳಿ ಇದ್ದೂ ಬರಿಯ ಇದ್ದಿಲಾಗಿಯೇ ಉಳಿದೆ, ನಾನು. ಈಗಿನಂತೆ, ಆಗಲೂ ಹೊತ್ತಿ ಉರಿಯದೆ!</p>
				<p>ಇತ್ತೀಚೆಗೆ ಮೊನ್ನೆ ಮೊನ್ನೆಯ ಗಾಂಧಿಯ ಬೆನ್ನ ಹಿಂದೆ 'ಮೊದಲ ಬಂದ ಭೂಪ, ನಾನೆ?'ಅವನ 'ಸತ್ಯ ಶೋಧನೆ'ಯ ಮೊದಲ ಪುಟಗಳಲ್ಲಿ ನಾನೂ ಓಡಾಡಿದ್ದೇನೆ. ಇನ್ನೂ ಅಲ್ಲೇ ಓಡಾಡುತ್ತಿದ್ದೇನೆ; ಅವನ ಪ್ರಯೋಗಗಳಲ್ಲಿ ನಾನು ಇನ್ನೂ ತಡಕಾಡುತ್ತಿದ್ದೇನೆ; ಮುಂದೆ ಹೋಗಲು ಆಗೇ ಇಲ್ಲ. ಅವನಂತೆ ನಾನೂ ನೂತೆ, ಕೂತೆ, ಹೊತ್ತೆ, ಅತ್ತೆ, ಕೊನೆಗೆ ಅವನು ಚಿನ್ನವಾಗಿ ಹೊಳೆದ, ಎತ್ತರಕ್ಕೆ ಬೆಳೆದ, ಮಹಾತ್ಮನಾಗಿ ಮೆರೆದ. ''ನಾನೋ ಕಬ್ಬಿಣವಾಗಿಯೇ ಉಳಿದೆ.'' ಯಾವ ರಸಶ್ರೀಯ, 'ಆಲ್‍ಕೆಮಿ'ಯ ಪರಿಪಾಕ ಅದು? ನನಗದೇಕೆ ಮುಟ್ಟಲಿಲ್ಲ, ತಟ್ಟಲಿಲ್ಲ? ಇಂದಿಗೂ ಗೊತ್ತಿಲ್ಲ!</p>
				<p>ಅವರೆಲ್ಲ ಇದ್ದಾಗ ನಾನೂ ಇದ್ದೆ. ರಾಮ, ಕೃಷ್ಣ, ಬುದ್ಧ, ಗಾಂಧಿ- ಇವರೆಲ್ಲ ಬೆಳಕಾಗಿ ಇದ್ದರು; ನಾನೋ 'ದೀಪದ ಕೆಳಗಿನ ಕತ್ತಲಾಗಿ' ಇದ್ದೆ. ಅಂತೂ ನಾನೂ ಓಡಿದೆ; ನಾನು ಅಲ್ಲೆಲ್ಲ ಇದ್ದೆ. ಖಂಡಿತಾ ಅಲ್ಲಿ ಇದ್ದೆ!</p>
				<section class="level3 numbered" epub:type="chapter" role="doc-chapter" id="id-">
					<h3 class="level3-title" epub:type="title">ಬರೀ ಮಂತ್ರಿಸಿದರೆ ಮಾವಿನಕಾಹಿ ಉದುರುದು </h3>
					<p class="verse">ಯೇಷಾಂ ಬಾಹುಬಲಂ ನಾಸ್ತಿ,<br />ಯೇಷಾಂ ನಾಸ್ತಿ ಮನೋಬಲಮ್।<br />ತೇಷಾಂ ಚಂದ್ರಬಲಂ ಏವ,<br />ಕಿಂ ಕುರ್ಯಾದ್ ಅಂಬರಸ್ಥಿತಮ್।।</p>
					<p class="quote-author"><strong><em>-ಸೋಮದೇವ (ಕಾಲ ೯೫೯), ಯಶಸ್ತಿಲಕ ಚಂಪೂ ೩:೫೪</em></strong></p>
					<p class="myquote">ಬಾಹುಬಲವಿಲ್ಲದಗೆ, ಗಟ್ಟಿಮನಸೇ ಇಲ್ಲದ ಜಡಗೆ,<br />ಏನೂ ಮಾಡದೆ ನಿಟ್ಟುಸಿರ ಬಿಡುತ ಕಾಲ ತಳ್ಳುವವಗೆ,<br />ಹೇಳಿ-<em>'ಕೊರಗದಿರು, ತೆಗೆ; ಹೊಳೆವುದಿಲ್ಲವೆ ತಲೆಗೆ-</em><br /><em>ಮಿನುಗು ತಾರೆಯೆ ತುಂಬುವುದೆ, ಛೆ, ಧೈರ್ಯ ಎದೆಗೆ'</em>?</p>
					<p><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
				</section>
				<section class="level2 numbered" epub:type="chapter" role="doc-chapter" id="id-">
					<h2 class="level2-title" epub:type="title">ಡಾ। ಜಿ.ಎಸ್. ಶಿವರುದ್ರಪ್ಪನವರ ಕಾವ್ಯದಲ್ಲಿ<br />ವಿಡಂಬನೆಯ ಸೊಗಸು</h2>
					<p>ಕನ್ನಡದ ಖ್ಯಾತ ಕವಿ ಪ್ರೊಫೆಸರ್ ಜಿ.ಎಸ್. ಶಿವರುದ್ರಪ್ಪ ಅವರ ಐದು ದಶಕಕ್ಕೂ ಹೆಚ್ಚಿನ ಅವಧಿಯ ಸಾಹಿತ್ಯಕೃಷಿಯ ಬಗ್ಗೆ ಆಲೋಚಕರು ಹಲವಾರು ದೃಷ್ಟಿಕೋನಗಳಿಂದ ತಮ್ಮ ತಮ್ಮ ವಿಚಾರಲಹರಿಗಳನ್ನು ಯಥೇಷ್ಟವಾಗಿ ಹರಿಬಿಟ್ಟಿದ್ದಾರೆ; ನಾನು ಇಲ್ಲಿ ಅವರ ಕವನಗಳಲ್ಲಿ ವಿಡಂಬನೆಯ ಅಂಶಗಳನ್ನೂ, ವಿಡಂಬನಾತ್ಮಕ ಕವನಗಳಲ್ಲಿ ಹಾಸ್ಯಪ್ರಜ್ಞೆಯ ಸಿದ್ಧಿಯನ್ನೂ ಗುರುತಿಸಲು ಪ್ರಯತ್ನಿಸುತ್ತೇನೆ.</p>
					<p>ಮೊದಲು, ನಗುವಿನ ಚಹರೆಗಳನ್ನು ಪಟ್ಟಿಮಾಡೋಣ, ಬೇರೆ ಕವಿಗಳ ಬರಹಗಳಿಂದ ಉದಾಹರಣೆಯ ಮುತ್ತುಗಳನ್ನು ಪೋಣಿಸುತ್ತಾ: ನಗುವುದು ಸಹಜ ಧರ್ಮ. ಸರಿಯಾಗಿ, ಸಾಮಾನ್ಯವಾಗಿ ಇರಬೇಕಾದ ಹಾಗೆ ಇಲ್ಲವೆಂದು ತೋರಿದಾಗ ನೋಡಿದವರಿಗೆ, ಕೇಳಿದವರಿಗೆ ಉಕ್ಕಿ ಬರುವ ಪ್ರತಿಕ್ರಿಯೆ ನಗು. ಹಾಗೆ ಏನೋ ಊನವಿದೆ ಎಂದು ಎತ್ತಿ ತೋರಿಸುವುದೇ 'ಅಣಕು'. ಸಾಧಾರಣವಾಗಿ 'ಅಣಕು' ಕೇಳುಗರನ್ನ, ನೋಡುಗರನ್ನ, ಓದುಗರನ್ನ ಸ್ವಲ್ಪಕಾಲ ನಗಿಸಿ, ಸಂತೋಷಪಡಿಸಿ ಮರೆಯಾಗುತ್ತದೆ. ಇಂಥದರ ಬಗ್ಗೆ ತಿರಸ್ಕಾರವಾಗಲೀ ಅವಹೇಳನವಾಗಲೀ ಏನೂ ಇರುವುದಿಲ್ಲ. ಚುಚ್ಚುಭಾವನೆ ಏನೂ ಇರದ ಇಂಥ 'ಅಣಕವಾಡು' (ಪ್ಯಾರಡಿ) ಎಲ್ಲ ಭಾಷೆಗಳ ಸಾಹಿತ್ಯದಲ್ಲಿ ಸಾಮಾನ್ಯ.</p>
					<p>'ವ್ಯಂಗ್ಯ' ಇದಕ್ಕೆ ಭಿನ್ನ. 'ಗುಣ'ಗಳ ಜೊತೆಗೆ 'ದೋಷ'ವನ್ನೂ ಎತ್ತಿ ತೋರಿಸುವ ಪ್ರವೃತ್ತಿ ಇದರ ಲಕ್ಷಣ. (ಸಂಸ್ಕೃತದಲ್ಲಿ 'ವ್ಯಂಗ್ಯ' ಎಂದರೆ ಬೇರೊಂದು ಅರ್ಥ ಇದೆ. ಅಲ್ಲಿ, ಮೇಲುನೋಟಕ್ಕೆ ತೋರುವುದಲ್ಲದೆ, ಇನ್ನೊಂದನ್ನೂ ಸೂಚಿಸುವುದೇ ವ್ಯಂಗ್ಯ! ಆದರೆ, ಕನ್ನಡದಲ್ಲಿ 'ವ್ಯಂಗ್ಯ'ಕ್ಕೆ ಬಳಕೆಯಲ್ಲಿರುವ ಅರ್ಥ ಇಂಗ್ಲೀಷಿನ 'ಐರನಿ' ಎಂಬಂತೆ!). ನಾವು ಇತರರಲ್ಲಿ, (ಕೆಲವೊಮ್ಮೆ ನಮ್ಮಲ್ಲಿಯೇ) ಕಾಣುವ ತಪ್ಪನ್ನೋ ಕೊರತೆಯನ್ನೋ ಭೂತಗನ್ನಡಿ ಹಿಡಿದು ನೋಡಿ, ''ಇದು ಸರಿಯೇ?'' ಎಂದು ಪ್ರಶ್ನಿಸುವ ದಾರಿ 'ವ್ಯಂಗ್ಯ'ದ್ದು.</p>
					<p>ಈ ದಾರಿಯಲ್ಲಿ ಒಂದು ಹೆಜ್ಜೆ ಮುಂದೆ ಹೋಗಿ, ಆ ಓರೆ ಕೋರೆಗಳನ್ನು ಬಣ್ಣ ಹಚ್ಚಿ ಸಿಂಗರಿಸಿ, ಬೇಕಿದ್ದರೆ ಹಿಗ್ಗಿಸಿ, ತಪ್ಪು ಮಾಡಿದವರನ್ನು ನಗೆಪಾಟಲಿಗೆ ಗುರಿಪಡಿಸಿ, ಕೆಲವೊಮ್ಮೆ ಚುಚ್ಚಿ, ಕೊಚ್ಚಿ ತಮ್ಮ ತಪ್ಪನ್ನು ಅವರು ತಿದ್ದಿಕೊಳ್ಳುವ ಹಾಗೆ ಮಾಡುವುದು 'ವಿಡಂಬನೆ'ಯ ಗುರಿ. ಇಂಗ್ಲೀಷಿನ 'ಸೆಟೈರ್' ಇದಕ್ಕೆ ಪರ್ಯಾಯ ಪದ. ಬರೀ ದೋಷಾರೋಪಣೆಯೇ ಅಲ್ಲ, ಮೂದಲಿಕೆಯಷ್ಟೇ ಅಲ್ಲ, ಸತ್ಯನಿಷ್ಠೆ, ಪರಿಹಾರದ ಸೂಚನೆ ವಿಡಂಬನೆಯ ಗುಣಗ್ರಾಮಗಳು!</p>
					<p>ಇಂಗ್ಲಿಷಿನ 'ಸೆಟೈರ್' ಕನ್ನಡದಲ್ಲಿ 'ಶತಾರಿ' ಆಯಿತು. ವಿಡಂಬಿಸಿದವನಿಗೆ/ಳಿಗೆ 'ಶತ' ಅಂದರೆ ನೂರು ಜನ, 'ಅರಿ' ಎಂದರೆ ಶತ್ರುಗಳು ಹುಟ್ಟಿಕೊಳ್ಳುತ್ತಾರೆ ಎಂಬ ಸೂಚ್ಯಾರ್ಥ ಈ ಪದದಲ್ಲಿ ಅಡಗಿರುವುದನ್ನು ಗಮನಿಸಿ. 'ಶತಾರಿ'ಯನ್ನು ಬಳಕೆಗೆ ತಂದ ಶ್ರೀ ಜಿ.ಪಿ. ರಾಜರತ್ನಂ ಅವರ ಈ ಪದ್ಯ ನೆನಪಿಸಿಕೊಳ್ಳಿ:</p>
					<p class="myquote"><strong><span class="en">Cult</span>ಉ ಕಾಬ್ಯದ ಮಸಿಯ ಕುಡಿಕೆಯ<br /><span class="en">Tilt</span>ಉ ಮಾಡುವ ಮೊದಲು ಹಾವಿನ<br /><span class="en">Belt</span>ಉ ಹಾಕಿದ ಗಣಪನನು ಹಾಡುವುದು ನಮ್ಮವರ।<br /><span class="en">Fault</span>ಉ, ಮೀರಿದರೆ ಇದನು <span class="en"> Severe</span><br /><span class="en">Jolt</span>ಉ ತಪ್ಪದು, ಸತ್ಯ!  <span class="en">Thunder</span>-<br /><span class="en">bolt</span>ಉ ಬಿದ್ದಂತೆಂದು, <span class="en"> therefore</span> ಗಣಪತಿಯ ನೆನೆವೆ!</strong></p>
					<p class="myquote"><strong><span class="en">Salutation,</span> ವಾಣಿ! ನಿನ್ನಯ<br /><span class="en">valuable co-opo</span>ನ್ನು ನೆಚ್ಚಿಯೆ<br /><span class="en">voluble </span>ನಾನ್ ಅಪ್ಪೆನ್ ಎಂಬ ಈ <span class="en">ambition</span> ಎನಗೆ।<br /><span class="en">Still you may not care to aid me’,</span><br /><span class="en">silly fear</span> ಇದು ಅಲ್ಲ ವರದೆ?<br /><span class="en">Will you help me? You will!</span><br /><span class="en">Thank you for the assurnce</span><sup><a epub:type="noteref" href="999-aside.xhtml#id-001.37</a></sup></strong></p>
					<p>ಇಲ್ಲಿ, ಸ್ವಲ್ಪ ಪೂರ್ವಕಥೆ ಹೇಳಿದರೆ ಉತ್ತಮವೇನೋ: ಹಿಂದೆ, ಒಂದಾನೊಂದು ಕಾಲದಲ್ಲಿ, ಕನ್ನಡದಲ್ಲಿ ಕಾವ್ಯ ರಚನೆ ಹೇಗಿತ್ತು ಎಂದರೆ, ಸಂಪ್ರದಾಯ ಶರಣತೆ ಕಣ್ಣಿದ್ದೂ ಕವಿಗಳನ್ನ ಕುರುಡಾಗಿಸಿತ್ತು; ಪುಂಖಾನುಪುಂಖ ವಾಗಿ ಕ್ಲಿಷ್ಟ ಸಂಸ್ಕೃತ ಪದಗಳನ್ನ 'ಮಣಿ-ಪ್ರವಾಳ' ಶೈಲಿಯಲ್ಲಿ ಕೋದು, ಪೋಣಿಸಿ, ಔಷಧಿಗೇನೋ ಎಂಬಂತೆ ಅಲ್ಲೊಂದು ಇಲ್ಲೊಂದು ಕನ್ನಡ ಪದ (ಕ್ರಿಯಾಪದ?) ವನ್ನು ಬಳಸಿ, ಕಾವ್ಯವೆಂದರೆ ಇದೇನೇ ಎಂಬ ಭ್ರಮೆಯಲ್ಲಿ ಕನ್ನಡಿಗರು ಮುಳುಗಿದ್ದ ಕಾಲ ಒಂದಿತ್ತು! ನವೋದಯ ಕವಿಗಳಿಗೂ ಈ ಶೈಲಿಯಿಂದ ತಪ್ಪಿಸಿಕೊಳ್ಳಲು ಕಷ್ಟವಾಗುತ್ತಿತ್ತು. ಉದಾಹರಣೆಗೆ ನೋಡಿ:</p>
					<p class="verse">ಸುದೀರ್ಘ ಪ್ರಾಲಂಭ ಪ್ರಸೃತ ವಿಟಪಂ ಪಾದಮಹೋ।<br />ಪ್ರಸೂನ ಪ್ರದ್ಯೋತಂ ಗಗನ ಪರಿಕರ್ಮ ಪ್ರಚಲಿತಂ।<br />ಸರಂ ಜ್ಯೋತಿಯ್ಯಾಸನ ಸುಪಿಹಿತಂ ಪಾಲಕಮನಂ।<br />ವನಂ ನಮ್ಮಾತಿಥ್ಯಕ್ಕನುಮತಿಸಿ ಬಂದಂತಿದೆ, ಸಖ! ।।</p>
					<p>ಪ್ರಾಸಕ್ಕೆ ಮಹತ್ವ ಅತಿಯಾಗಿ ಇತ್ತು; ಛಂದಸ್ಸಿನ ಕಟ್ಟಲೆ ಬಿಗಿಯಾಗಿ ಉಸಿರು ಕಟ್ಟುತ್ತಿತ್ತು! ಸುಲಭವಾಗಿ ಅರ್ಥವಾಗಬಲ್ಲ ಒಂದು ಸಂಸ್ಕೃತ ಶ್ಲೋಕವನ್ನು ಎಷ್ಟು ಕಷ್ಟಪಟ್ಟು ಕನ್ನಡಿಸಿ, ಕಠಿಣಗೊಳಿಸಬಹುದು ಎನ್ನುವುದಕ್ಕೆ ಈ ಉದಾಹರಣೆಯನ್ನು ಗಮನಿಸಿ:</p>
					<p class="verse">ಕವಿವರ ಕಾಲಿದಾಸನ ಕವಿತ್ವದೆ ತೋರುಗುಮುತ್ತಮೋಪಮಾ।<br />ಕವನದೆ ದಂಡಿಯೆಂಬನೊಳಗುಂಟು ಪದೋನ್ನತ ಸುಂದರತ್ವಮಾ।<br />ಭುವನ ನುತಾರ್ಹ ಭಾರವಿಯೊಳರ್ಥದ ಗೌರವಮೈದೆ ರಾಜಿಕುಂ।<br />ನವರಸಯುಕ್ತ ಮಾಘದೊಳಗೀ ತ್ರಿಗುಣಂಗಳುಮಿರ್ಪವೀಕ್ಷಿಕುಂ।।<sup><a epub:type="noteref" href="999-aside.xhtml#id-001.38</a></sup></p>
					<p>ಎಂಬುದರ, ವೃತ್ತ'ರೂಪಕ್ಕೆ ಕಟ್ಟುಬಿದ್ದ, ಕೆಟ್ಟ ಭಾಷಾಂತರ, ಇದು!</p>
					<p>ಆದರೆ, ಇಂಥದನ್ನೆಲ್ಲಾ ಸಹಿಸಲಾರದೇ, ಶತ್ರು ಪಾಳ್ಯಕ್ಕೇ ನುಗ್ಗಿ, ಅವರದೇ ಆಯುಧದಿಂದ ಅವರನ್ನು ಪ್ರಹರಿಸುವ (ಅಥವಾ 'ಚುಚ್ಚುವ') ಕೆಲಸವನ್ನ ಮಾಡಲು, ತಮ್ಮ ಪುಸ್ತಕದಲ್ಲಿನ 'ತುರುಚು-ಗಬ್ಬ'ಗಳ ಮೂಲಕ ಕ್ರಾಂತಿಯ ಬಿರುಗಾಳಿ ಯನ್ನೆಬ್ಬಿಸುವದಕ್ಕೆ 'ಪುರುಷ-ಸರಸ್ವತಿ'ಯ ಶ್ರೀ ರಾಜರತ್ನಂರವರಿಗಾಗಿ ಕನ್ನಡ ಕಾಯಬೇಕಾಯಿತು.</p>
					<p>ಇಲ್ಲೊಂದು ಮಾತು: ವಿಡಂಬನೆಗಳನ್ನು ಕ್ರೀಡಾಮನೋಭಾವದಿಂದ ಸ್ವಾಗತಿಸುವ ಔದಾರ್ಯ ಓದುಗನಲ್ಲಿ ಇರಬೇಕು. ರಾಜಕೀಯ ವಿಡಂಬನೆಗಳನ್ನ, ಸಾಮಾಜಿಕ ಟೀಕೆಗಳನ್ನ ಎಲ್ಲವನ್ನೂ ತಮಗಾಗಿ ಬರೆದಿರಬಹುದೆಂಬ, ವೈಯಕ್ತಿಕವಾಗಿ ಅನ್ವಯಿಸಿಕೊಳ್ಳುವ ಅಸಹಿಷ್ಣುತೆ ಇರಬಾರದು. ಹೆಗಲನ್ನು ಮುಟ್ಟಿಕೊಳ್ಳಬೇಕಾದ ಅವಶ್ಯಕತೆ ಬೀಳಬಾರದು. ಉದಾಹರಣೆಗೆ, ಒಂದು ಸಂಸ್ಕೃತದ ಚಾಟುವನ್ನು ಗಮನಿಸಿ:</p>
					<p class="myquote"><strong>ಮರಗಳ ನೋಡಿ, ಕಲಿ ಕಲಿ, ಪಾಠವ;<br />ತಗ್ಗದೆ ಬಗ್ಗದೆ ಬೆಳೆದರೆ ಅಪಾಯ;<br />ನೆಟ್ಟಗೆ ಎತ್ತರ ಬೆಳೆದುದ ಕಡಿವರು-<br />ಕುಗ್ಗಿದ ಜಗ್ಗಿದುದನಲ್ಲೇ ಬಿಡುವರು!<sup><a epub:type="noteref" href="999-aside.xhtml#id-001.39</a></sup></strong></p>
					<p>ಇದನ್ನು ಓದಿದ ವಾಮನರಾಯರು, ಆಕಾಶರಾಯರೂ ಕೆಂಡ ಕಾರಬಾರದು. ಬುದ್ದಿಯಿಲ್ಲದೆ ಗದ್ದುಗೆ ಹತ್ತಿದವರನ್ನು ಕುರಿತು ಕಟಕಿ 'ಚುಟಕ'ಗಳುಂಟು; ಉದಾಹರಣೆಗೆ ಒಂದು:</p>
					<p class="myquote"><strong>ಬುಡ ಭದ್ರವೇನಿರದ ಗದ್ದುಗೆಯನೇರಿರುವ<br />(ತಲೆಯಿರದ) ಮುಕುಟ ಧರಿಸಿರುವವರ ಓಲೈಸಬಹುದೇ?<br />ಅದು ಕತ್ತಿಯಲಗನು ನೆಕ್ಕಿ, ಸಿಂಹವನು ಬಿಗಿದಪ್ಪಿ,<br />ಸರ್ಪಿಣಿಯ ಮುಖಕೊಮ್ಮೆ ಮುತ್ತಿಕ್ಕಿದಂತೆ!<sup><a epub:type="noteref" href="999-aside.xhtml#id-001.40</a></sup></strong></p>
					<p>ಅಧಿಕಾರಿಗಳೆಲ್ಲ ಇದಕ್ಕೆ ಮೂಗು ಮುರಿಯ ಬಾರದು. ಗೇಲಿ ಮಾಡುವ ಉದ್ದೇಶ ಅನುಭವಜನ್ಯ ಸಿದ್ಧಾಂತವಾಗಿರಬಹುದು, ಇನ್ನೊಂದಕ್ಕೆ;</p>
					<p class="myquote">ಸಾಹಿತ್ಯ-ಸಂಗೀತ-ಕಲಾವಿಹೀನರುಗಳು ಎಲ್ಲ<br />ಸಾಕ್ಷಾತ್ ಪಶುಗಳೇನೇ, ಕೇವಲ ಕೊಂಬು ಬಾಲವೊಂದಿಲ್ಲ!<br />ಹುಲ್ಲನ್ನೇನೂ ಅವರು ತಿನ್ನರಲ್ಲ- ಎನ್ನುವಿರಾ ನೀವು?<br />ಅದು ಉಳಿದ ಹಸುಕರುಗಳ ಪುಣ್ಯ ಅಲ್ಲವೇನು?<sup><a epub:type="noteref" href="999-aside.xhtml#id-001.41</a></sup></p>
					<p>ಕಲೆಗೇಕೆ ಖರ್ಚು ಎನ್ನುವವರಿಂದ ಇದಕ್ಕೆ ಕೊಳೆತ ಟೊಮೆಟೋ/ಮೊಟ್ಟೆ ಎಸೆತದ ಪ್ರತಿಕ್ರಿಯೆ ಬೇಡ! ಸಾಮಾನ್ಯವಾಗಿ ಸುಭಾಷಿತಗಳ ಕೆಲಸವೂ ಕೆಲವೊಮ್ಮೆ ತಿವಿದು ಹೇಳುವುದೇನೇ. ಇದನ್ನು ನೋಡಿ:</p>
					<p class="myquote"><strong>ವಿದ್ಯೆ ವಿವಾದಕ್ಕೆ, ಹಣ ಸೊಕ್ಕಿ ಮೆರೆಯಲಿಕೆ,<br />ಶಕ್ತಿಇರುವುದು ಪರರ ಪೀಡಿಸಲು- ಖಳಗೆ;<br />ಸಜ್ಜನಗೋ ಬೇರೆ ಇವುಗಳಿಂದುಪಯೋಗ-<br />ಜ್ಞಾನಕ್ಕೆ, ದಾನಕ್ಕೆ ಮತ್ತು ರಕ್ಷಣೆಗೆ!<sup><a epub:type="noteref" href="999-aside.xhtml#id-001.42</a></sup></strong></p>
					<p>'ಬುರುಡೆ'ಗಳಂಥ ನಿರರ್ಥಕ ಪದ್ಯಗಳೂ ವ್ಯಂಗ್ಯ ಕವನಗಳ ನೆರಳಲ್ಲಿ ಕುಣಿಯಬಹುದು; ಆದರೆ, ಲಂಗು ಲಗಾಮಿಲ್ಲದೆ ಹಾರುವ ವೇಳೆಯಲ್ಲಿ ಅವು ನಮಗೆ ತಗುಲಿದರೆ ಮುನಿಸಿಕೊಳ್ಳಬಾರದು!</p>
					<p>ಕೊನೆಯಲ್ಲಿ ಒಂದು ಮಾತು: ಹಂಗಿಸಿ, ಚುಡಾಯಿಸಿ, ಲೇವಡಿ ಮಾಡಿ, ನೇರವಾಗಿ ಕಾಣುವಂತೆಯೋ, ಶಾಲಿನಲ್ಲಿ ಸುತ್ತಿಯೋ ಎಸೆದಂತೆ ಕವಿ ಬರೆಯಬಹುದು ('ನೆಹರೂ ನಿವೃತ್ತರಾಗುವುದಿಲ್ಲ! ಇನ್ನು ಗಾಳಿ ಬೀಸಬಹುದು..!' ಎಂದಂತೆ!) ಆದರೆ, ಬಿಟ್ಟ ಬಾಣ ದಪ್ಪ ಚರ್ಮಕ್ಕೆ ಚುಚ್ಚದೇ ಹೋದರೆ, ಆವಾಗ ಹೇಳಿಕೊಳ್ಳಬೇಕಾಗುತ್ತೆ:</p>
					<p class="myquote"><strong>ಮುನ್ನ ನಾ ಮಾಡಿದ ಪಾಪದ ಫಲವ ಹೇಗೆ ಬೇಕೋ ಹಾಗೆ<br />ಬರೆ ನನ್ನ ಹಣೆ ಮೇಲೆ, ಸಹಿಸುವೆನು ಹೇಗೋ ಏನೋ;<br />ಆದರೊಂದೇ ಬಿನ್ನಹ, ಬ್ರಹ್ಮ, ಬರೆಯದಿರು, ಬರೆಯದಿರು-<br />ರಸಿಕರಲ್ಲದವರೆದುರು ಕಾವ್ಯ ನಿವೇದನೆಯನು!<sup><a epub:type="noteref" href="999-aside.xhtml#id-001.43</a></sup></strong></p>
					<p>ಈಗ, ಪ್ರೊ। ಜಿ.ಎಸ್.ಎಸ್. ಅವರ ಕಾವ್ಯ ಕುಸುಮಗಳನ್ನ ನೋಡೋಣ<sup><a epub:type="noteref" href="999-aside.xhtml#id-001.44</a></sup>ಗುಲಾಬಿಗಳ ಸನಿಹದಲ್ಲಿನ ಮುಳ್ಳುಗಳನ್ನ ಮೆಲ್ಲಗೆ ಮುಟ್ಟೋಣ: ಈ ಕವಿಯಎಲ್ಲ ಕವನಗಳಲ್ಲೂ ಕಾಣ ಬರುವ ಕಮನೀಯತೆ, ಮಾರ್ದವತೆಯ ಭದ್ರ ಪ್ರಾಕಾರವನ್ನು ಭೇದಿಸಿಕೊಂಡು, ಒಳ ನುಗ್ಗಿ ನೋಡಬೇಕಾಗಿದೆ ವಿಷಾದ ವಿಡಂಬನೆಯ ಉರಿ ಎಲ್ಲಿ ಹೆಡೆಯಾಡುತ್ತಿದೆ ಎಂಬುದನ್ನ ಕಾಣಲು.</p>
					<p>ಜೀವನದಲ್ಲಿ ಸಾಮಾನ್ಯವಾಗಿ ಎಲ್ಲರೂ, ಒಂದಲ್ಲ ಒಂದು ಬಾರಿ ಅನುಭವಿ ಸುವ, ಒಂದು ಸತ್ಯವನ್ನ, ನೋವಿನ ಚುಳುಕನ್ನ, ಮಾರ್ಮಿಕವಾಗಿ ಗುರುತಿಸುತ್ತಾರೆ. ಜಗತ್ತೇ ನಿಂತಿರುವುದು, ನಂಬಿಕೆಯ ಬುನಾದಿಯ ಮೇಲೆ; ಅದೇ ಕುಸಿದರೆ?</p>
					<p class="myquote"><strong>ನಂಬಿದವರೇ ನಮಗೆ<br />ಕಾರುವರು ವಿಷದ ಹೊಗೆ<br />ಆಂತರ್ಯದೊಳಗೆ;<br />ಹೂವೆಂದು ಅಪ್ಪಿದೆನು;<br />ಹಾವಾಗಿ ಬುಸುಗುಟ್ಟಿ,<br />ಹೆಡೆಯೆತ್ತಿತು.<br />ಒಲವೆಂದು ನಂಬಿದೆನು;<br />ಹಗೆತನದ ಹೊಗೆಯೆದ್ದು<br />ಪ್ರಜ್ವಲಿಸಿತು....<br />ಇದು ದೈವದಾಟ!<sup><a epub:type="noteref" href="999-aside.xhtml#id-001.45</a></sup></strong></p>
					<p>ಎಂದು ಬಿಸುಸುಯ್ಯುತ್ತಾರೆ, ಅವರು. ಎಲ್ಲಿ ತಪ್ಪು ಹೆಜ್ಜೆ ಇಟ್ಟೆ? ಏನೋ ನನ್ನದೇ ತಪ್ಪೇ? ಮನುಷ್ಯನದು ಆರು ಬಗೆ ಚಿಂತೆಯಾದರೆ, ದೈವದ ಚಿಂತನೆ ಬೇರೊಂದು ತಾನೆ ಎಂಬ ಹುಸಿ ಸಮಾಧಾನ!</p>
					<p>ಆದರೆ, ದೇಶೋದ್ಧಾರಕರಿಗಿಂತ ದೋಷೋದ್ಧಾರಕರೇ ಜಾಸ್ತಿ ತುಂಬಿರುವ ಈ ಜಗತ್ತಿನಲ್ಲಿ, ಇನ್ನೊಬ್ಬರ ಒಳಿತನ್ನ, ಉನ್ನತಿಯನ್ನ ಸಹಿಸದ 'ಹಿತಶತ್ರು'ಗಳ ಲೇವಡಿ ಮಾಡಲು ಅವರಿಗೆ ಸಂಕೋಚವಿಲ್ಲ:</p>
					<p class="myquote"><strong>ಚೆನ್ನಾಗಿ ನಡೆವ ಹೊಚ್ಚ ಹೊಸ ಯಂತ್ರಕ್ಕೆ<br />ಸದ್ದಿರದ ಒಂದೇ ಒಂದು ಹಿಡಿ ಮರಳು ಸೇವೆಯ ಸಲಿಸಿ,<br />ನಸು ನಿಲ್ಲುವ ಭಾವುಕ<sup><a epub:type="noteref" href="999-aside.xhtml#id-001.46</a></sup></strong></p>
					<p>ಇಂಥವರನ್ನು ಕಂಡು ಉರಿದೇಳುತ್ತಾರೆ. ಹುಡುಕುವುದೇನೂ ಬೇಡ ಎನ್ನುತ್ತಾರೆ. ಯಾರನ್ನ ಹುಡುಕುವುದು? ನಂಬಿ, ನಮ್ಮನ್ನ ಆಳಲು ಚುನಾಯಿಸಿ ಕೊಂಡ ಆ ಮುತ್ಸದ್ದಿಯನ್ನೇ? ಭವ್ಯ ಭಾರತದ ಭಾವೀ ಅಸಮಂಜನನ್ನೇ?</p>
					<p class="myquote"><strong>ನಮ್ಮೀ ಜನಗಣಮನ ಅಧಿನಾಯಕ 'ಎಲ್ಲಿದ್ದಾನೆ'?<br />ಇದ್ದಾನೆ; ಇಲ್ಲೇ ಇದ್ದಾನೆ:<br />ಕೈಯಲ್ಲಿ ಕಲ್ಲನು ಹಿಡಿದಿದ್ದಾನೆಬೀದಿ ದೀಪಗಳ, ಕಿಟಕಿ ಗಾಜುಗಳ<br />ಒಡೆದಿದ್ದಾನೆ;<br />ಬಸ್ಸಿಗೆ ಬೆಂಕಿ ಹಚ್ಚಿದ್ದಾನೆ;<br />ಪುಸ್ತಕಗಳ ಎಸೆದಿದ್ದಾನೆ, ಮನೆಗಳ ಮುರಿದಿದ್ದಾನೆ;<br />ಹೂಗಳ ಹೊಸಕಿದ್ದಾನೆ;<br />ವರುಷಕ್ಕೊಂದೆರಡಾದರೂ<br />ಲಂಕಾದಹನದ ನಾಟಕ ಆಡುತ್ತಾನೆ...<br />ಎಚ್ಚರವಾಗಿರು...<br />ಜಯ ಹೇ" ಅನ್ನದೇ ಇದ್ದರೆ<br />ನಿನಗೂ ಯಾರೆಂಬುದ ಕಾಣಿಸುತ್ತಾನೆ!<sup><a epub:type="noteref" href="999-aside.xhtml#id-001.47</a></sup></strong></p>
					<p>ಸುತ್ತಲೂ ಇಂಥ ಮಹಾನುಭಾವರೇ ಇರುವಾಗ, ಲೋಕವೇ 'ಹೊಗಳು-ಭಟ್ಟರ ಸಂತೆ' ಆಗಿದ್ದಾಗ, ಕೇಳಿಲ್ಲವೇ?</p>
					<p class="myquote"><strong>''ಅತಿ ಸುಲಭವೋ, ಓ ರಾಜ,<br />ಸತತವೂ ನಿನಗೆ ಹಿತವಾದುದನೇ ಹೇಳಿ,<br />ಸಿಕ್ಕಾರು ಖುಷಿ ಪಡಿಸುವ ಜನ ಧಂಡಿ, ಧಂಡಿ;<br />ಅಪ್ರಿಯವಾದರೂನೂ ಅದು ನಿಜವಿರಲು ಹಾಗೆಂದು<br />ನಿನಗೆ ಹೇಳುವವನೂ ಸಿಗನು;<br />ಕೇಳುವವನಂತೂ ಲೋಕದೊಳು ಹುಡುಕಿದರೂ ಸಿಗಲಾರ!''<sup><a epub:type="noteref" href="999-aside.xhtml#id-001.48</a></sup></strong></p>
					<p>-ಎನ್ನುವುದನ್ನ?</p>
					<p class="myquote"><strong>''ಆದರ್ಶ ಗೀದರ್ಶ ಬರಿ ಬಣಗು ಕಂಥೆ<br />ಪುಸ್ತಕದ ಬದನೆಕಾಯಿ ತಿನ್ನುವುದಕ್ಕೆ ಬಂತೆ''<sup><a epub:type="noteref" href="999-aside.xhtml#id-001.49</a></sup></strong></p>
					<p>ಎನ್ನುವಂತೆ ಪರಿಸ್ಥಿತಿ ಬಿಗಡಾಯಿಸಿದಾಗ, ದೊಡ್ಡಪ್ಪ ಹೇಳಿದ್ದು ನೆನಪಾಗುತ್ತೆ, ಕವಿಗೆ:</p>
					<p class="myquote"><strong>ಅಯ್ಯಾ ಮರಿ, ನೀನು ಕುರಿಯಾಗು<br />ಇಲ್ಲಾ ನರಿಯಾಗು!....<br />ತೋರಣಕ್ಕೆ ತಂದ ತಳಿರ ಮೇಯುತ್ತ<br />ಹಾಯಾಗಿ ಇರಬಹುದು''</strong></p>
					<p>ಸಾಗಿದ್ದೇ ಗುರಿಗಳಾದ ಕುರಿಗಳಾಗಿ; ಇಲ್ಲವೇ ನರಿಗಳಾಗುವ ಐಚ್ಛಿಕವೂ ಇದೆ! ಪಂಚತಂತ್ರದ ಕತೆಯಲ್ಲಿನ ಕರಟಕ ದಮನಕರಾಗಿ ಊಳಿಗದೂಟಕ್ಕೆ ಚಪ್ಪರಿಸುವ ನಾಲಗೆಯವರಾಗಬಹುದು.</p>
					<p class="myquote"><strong>ಮೃಗರಾಜನಾಸ್ಥಾನದಲಿ...<br />ತಿಂದೆಸೆದ ಸಿಂಹಪಾಲಿಗೆ ಬಾಧ್ಯಸ್ಥನಾಗಿ<br />ಹದ್ದುಗಳ ಜೊತೆಗೆ ಹಾಯಾಗಿ ಬದುಕಲೂ ಬಹುದು<sup><a epub:type="noteref" href="999-aside.xhtml#id-001.50</a></sup></strong></p>
					<p>ಬೆಳಕು ಗಾಳಿ ಎಲ್ಲ ಕಡೆಯಿಂದ ಬರಲೆಂದು<sup><a epub:type="noteref" href="999-aside.xhtml#id-001.51</a></sup>ಮನಸ್ಸಿನ ಎಲ್ಲ ಕಿಟಕಿಗಳನ್ನು ತೆರೆದಿಡುವ ಪರಿಪಾಠ ಕಡಿಮೆಯಾಗುತ್ತಿದೆ. ಏಕೆನ್ನುತ್ತೀರೋ? ಈಗೀಗ ಬದುಕೆಲ್ಲ ಒಂದು ರೀತಿಯ ಗಡಿನಾಡಿನ ಯುದ್ಧ ಆಗಿ ಬಿಟ್ಟಿದೆಯಲ್ಲ!</p>
					<p class="myquote"><strong>ಜಾತಿಯ ಗಡಿ, ನೀತಿಯ ಗಡಿ,<br />ದೇಷದ ಗಡಿ, ಭಾಷೆಯ ಗಡಿ,<br />ವರ್ಣದ ಗಡಿ, ಪಂಥದ ಗಡಿ,<br />ಹೆಜ್ಜೆ ಹೆಜ್ಜೆಗೂ ಒಳಗೂ ಹೊರಗೂ<br />ಗಡಿ ಗುರುತಿನ ಗೆರೆ ಗೋಡೆ,<br />ಕಾವಲು ನಿಂತಿರುವರು ಪಂಡಿತರೂ ಶಾಸ್ತ್ರಿಗಳು<br />ಸೈನಿಕರೂ ಎಲ್ಲ ಕಡೆ...<br />ಒಡೆದಿರುವೀ ಕನ್ನಡಿ ಬಿರುಕಿನ ಗೆರೆಗೆರೆಯೇ<br />ಗಡಿರೇಖೆಯ ಗರುಟು<br />ಕಾಣುವುದೆಂತೀ ಸಮಗ್ರ ಮಾನವ್ಯದ ಮುಖವಿದರೊಳು<br />ಬರಿ ವಿಕೃತಿಯ ಹೊರತು?<sup><a epub:type="noteref" href="999-aside.xhtml#id-001.52</a></sup></strong></p>
					<p>ಇಲ್ಲಿ ಕೆಲವರಿಗೆ ''ಬೆಳೆದು ನಿಂತ ಮರಕ್ಕೆ ಮಹಾ ವಟವೃಕ್ಷಕ್ಕೆ, ಬೇಲಿ ಕಟ್ಟುವ ಬಯಕೆ''; ಇನ್ನು ಕೆಲವರಿಗೆ,</p>
					<p class="myquote"><strong>ಇದ್ದಕ್ಕಿದ್ದಂತೆ<br />ಹುತಾತ್ಮರಾಗುವ ಬಯಕೆ.<br />ಅದಕ್ಕೆ, ಕಂಡ ಕಂಡದ್ದಕ್ಕೆ<br />ಹರಿ ಹಾಯ್ದು ಗುದ್ದುತ್ತಾರೆ;<br />ಆದರೂ ಹೋಗುವುದಿಲ್ಲ ಪ್ರಾಣ<br />ಒಂದಷ್ಟು ಕಡಿಮೆಯಾಗುತ್ತದೆ<br />ಮೈಯೊಳಗಣ ತ್ರಾಣ!<sup><a epub:type="noteref" href="999-aside.xhtml#id-001.53</a></sup></strong></p>
					<p>ಮತ್ತೂ ಕೆಲವರದು ಇನ್ನೊಂದು ತರಹೆಯ ಕೋಳಿ-ಜಂಭ:</p>
					<p class="myquote"><strong>ತಮ್ಮ ಸ್ವಿಚ್ಚಿನಿಂದಲೇ<br />ಎಲ್ಲಾ ಬಲ್ಬುಗಳು ಹತ್ತುತ್ತವೆಂದು<br />ಕತ್ತಲಲ್ಲೇ ತಡಕಾಡುತ್ತ<br />ನಟ್ಟ ನಡುರಾತ್ರಿ ಮೆಟ್ಟಲು ಹತ್ತಿ<br />ಮನೆಯ ಬಾಗಿಲು ಬಡಿದು<br />ನಿದ್ದೆ ಕೆಡಿಸುತ್ತಾರೆ!<sup><a epub:type="noteref" href="999-aside.xhtml#id-001.54</a></sup></strong></p>
					<p>ಇವರನ್ನ ಕಂಡು ಕವಿಗೆ ತುಂಬಾ ಮರುಕ:</p>
					<p class="myquote"><strong>ಎಂಥ ಹುಚ್ಚು ಜನರು ಇವರು?<br />ಕೊಚ್ಚೆಯನ್ನೆ ಕಾಂಬರು!<br />ಕೊಚ್ಚೆಯುಂಡು, ದಡದಿ ಬೆಳೆದ<br />ಹಚ್ಚಹಸುರ ಕಾಣರು!<br />ಹಚ್ಚಹಸುರ ಬಣ್ಣಿಸಿದರೆ<br />ಅದು ಕಲ್ಪನೆ ಎಂಬರು!<br />ನಾರುತಿರುವ ಕೊಚ್ಚೆಯನ್ನೆ ಪರಮ ಸತ್ಯವೆಂಬರು!<sup><a epub:type="noteref" href="999-aside.xhtml#id-001.55</a></sup></strong></p>
					<p>ಕೊಚ್ಚೆಯಲ್ಲಿ ಸದಾ ಮುಳುಗಿ ಎದ್ದು ತೇಲುತಿರುವವರಿಗೆ ಅದೇ ಆಪ್ಯಾಯಮಾನ. ಕತ್ತಲಲ್ಲೇ ಹುಟ್ಟಿ ಬದುಕುತ್ತಿರುವ, ಕತ್ತಲೇ ಪರಮಪ್ರಿಯವಾದ ಜಂತುಗಳಿಗೆ ಬೆಳಕು ಪ್ರಾಣಾಂತಿಕ ವಿಷ. ಅದಿರಲಿ, ''ಗೊತ್ತಿಲ್ಲ ಎಂಬುದೇ ಗೊತ್ತಿಲ್ಲ''ದಂಥವರನ್ನು ಹೇಗೆ ಸುಧಾರಿಸುವುದು? ಗೊತ್ತಿದ್ದೂ ಬದಲಾಯಿಸಿ-ಕೊಳ್ಳಲೊಲ್ಲದವರ ಬಗ್ಗೆ ಏನು ಹೇಳುವುದು?</p>
					<p class="myquote"><strong>ಧರ್ಮವೆಂಬುದದೇನು ಗೊತ್ತುಂಟು, ಬಿಡು ಬಿಡು।<br />ನನಗಲ್ಲಿ ಪ್ರವೃತ್ತಿ ಕೊಂಚವೂ ಇಲ್ಲವೇ ಇಲ್ಲ।<br />ಅಧರ್ಮವೇನು ಅದೂ ಬಲ್ಲೆ, ಸುಮ್ಮನಿರು।<br />ಅದರಿಂದ ನನಗಿನಿತೂ ನಿವೃತ್ತಿಯಿಲ್ಲವಲ್ಲ!<sup><a epub:type="noteref" href="999-aside.xhtml#id-001.56</a></sup> </strong></p>
					<p>ಎನ್ನುವ ಜನಕ್ಕೆ ಏನು ತಲೆ ಚಚ್ಚಿಕೊಳ್ಳುವುದು? ಇಲ್ಲಿ ನೆನಪಿಗೆ ಬರುತ್ತೆ, ಪ್ರೊಫೆಸರ್ ಗೋಪಾಲಕೃಷ್ಣ ಅಡಿಗರ ಈ 'ನನ್ನ ಅವತಾರ' ಕವನ:</p>
					<p><strong>ರಾಮನ ಬಳಿ ಇದ್ದೆ ನಾನು.......<br />ಉಳಿದೆ ನಾನು, ಆಗಲೂ, ಈಗ ಇಲ್ಲಿ ಕೊಳೆವೊಲು.<br />ಕೃಷ್ಣನೊಡನೆ ಗೋಕುಲದಲಿ ನಾನು ಕೂಡ ಬೆಣ್ಣೆ ಕದ್ದು<br />ಗೋಪಿಯರ ಸೆರಗು ಹಿಡಿದು ಕಾಡುತಿದ್ದೆ ನಿತ್ಯವೂ -<br />ಅವನೋ ಯೋಗಿರಾಜನಾದ.....<br />ನಾನೋ ಸುಣ್ಣಕಲ್ಲಿನಂತೆ ಕೆಸರ ನಡುವೆ ಉಸಿರು ಕಟ್ಟಿ<br />ಪಾಚಿ ಕಟ್ಟೆ ಕಾಯುತಿದ್ದೆ -<br />ಭೋಗರಾಜ, ರೋಗರಾಜ -<br />ಆಗಿನಂತೆ ಈಗಲೂ....<br />(ಬುದ್ಧನ ಬಳಿಯೂ ಸಹ)<br />ಕೆಂಡದ ಬಳಿ ಇದ್ದೂ ಕೂಡ ಈ ಇದ್ದಲು ಇತ್ತು ಹಾಗೆ....<br />ನಾನ್ ಅಚ್ಯುತ, ನಾ ನಿರ್ಜರ, ನಾನೆ ಅದ್ವಿತೀಯ!<sup><a epub:type="noteref" href="999-aside.xhtml#id-001.57</a></sup></strong></p>
					<p>ರಾಮ, ಕೃಷ್ಣ, ಬುದ್ಧ, ಗಾಂಧಿ ಇಂಥವರೆಲ್ಲರ ಜೊತೆಗೆ ಜೊತೆಗೆ ಇದ್ದರೂ, ಅವರಂತೆ ಮೇಲೆ ಏರದೆ, ಕೆಳ ಕೆಳಕ್ಕೇ ಇಳಿದು ಹೋದವರನ್ನ ಹಂಗಿಸುವ ಮೋಡಿ ಇದು.</p>
					<p class="myquote"><strong>ಹೀಗಾದಾಗ, ಅವರು<br />ನೂರು ದಾರಿಗಳ ಜೇಡಜಾಲದಲಿ<br />ದಿಕ್ಕು ತಪ್ಪುತ ಅಲೆದು<br />ಇದೆ ಪ್ರಗತಿಯೆಂದು ಕರೆದು<br />ತಡೆಕಾಡುತಿಹುದು ಮನುಕುಲವು ನೋಡು<br />ಆ ಜ್ಯೋತಿ ಪಥವ ಮರೆದು!<sup><a epub:type="noteref" href="999-aside.xhtml#id-001.58</a></sup></strong></p>
					<p>ಎಂದು ದಾರಿ ತಪ್ಪಿದವರ ಬಗ್ಗೆ ಮರುಕಪಡುತ್ತಾರೆ, ತಮ್ಮ ಅಳಲನ್ನ ತೋಡಿಕೊಳ್ಳುತ್ತಾರೆ ಕೂಡ. ಕನ್ನಡಿಗರ ಅಭಿಮಾನ ಶೂನ್ಯತೆಯ ಬಗ್ಗೆ ಕವಿಯ ಆಕ್ರೋಶವನ್ನು 'ಕನ್ನಡ ಕುಲಭಾಂಧವರ ಸ್ವಾಗತ ಗೀತೆ'<sup><a epub:type="noteref" href="999-aside.xhtml#id-001.59</a></sup>ಚೆನ್ನಾಗಿ ಮನದಟ್ಟಾಗಿ ಸುತ್ತದೆ. ಓರೆ ಕೋರೆಗಳತ್ತ ಇಷ್ಟೆಲ್ಲ ಬೊಟ್ಟು ಮಾಡಿ ತೋರಿಸಿದರೂ, ಸುಮ್ಮನೆ ಸಿನಿಕ್ ಆಗಿ, ದೂಷಣೆ ಮಾಡುವುದೇ ಈ ಕವನಗಳ ಹಿನ್ನೆಲೆ ಆಗಿಲ್ಲ; ಪರಿಹಾರದ ಸೂಚನೆಗಳೂ ಇವೆ: ನಿದರ್ಶನಕ್ಕೆ ಈ 'ಹಾರೈಕೆ'ಯನ್ನು ಗಮನಿಸಿ:</p>
					<section class="level3 numbered" epub:type="chapter" role="doc-chapter" id="id-">
						<h3 class="level3-title" epub:type="title">ಹಾರೈಕೆ</h3>
						<p class="myquote"><strong>ಕಣಿವೆ ತಳದೊಳು ಕೊಳೆವ ಜೊಂಡಾಗದಿರು ಮಗುವೆ,<br />ಬೆಟ್ಟಗುಡ್ಡವ ಹೀರಿ ತೇಗವಾಗು.<br />ತಲೆಯ ಬಾಗದೆ ನಿಂತು, ಕೊಂಬೆ ರೆಂಬೆಯ ಚಾಚಿ<br />ಮಳೆ- ಬಿಸಿಲು- ಗಾಳಿಗಳ ತೊಟ್ಟಿಲಾಗು.</strong></p>
						<p class="myquote"><strong>ಕಡಲೆಡೆಗೆ ತುಡಿವೆದೆಯ ಹತ್ತು ದಿಕ್ಕಿಗೆ ಹರಿಸಿ<br />ಯಾವುದೋ 'ಸಹರ'ದಲಿ ಇಂಗಿಸದಿರೋ.<br />ತಂಗು ಒಂದೆಡೆ ನೀನು, ಅಣೆಕಟ್ಟುಗಳ ಕಟ್ಟು,<br />ಸುತ್ತ ಬಂಜರು ನೆಲವ ಹಸುರಾಗಿಸೋ.</strong></p>
						<p class="myquote"><strong>ಹಸುರು ಹಾವಸೆಹಬ್ಬಿ ಕೊಳೆವ ಕೊಳವಾಗದಿರು<br />ಲಲಿತ ನಿರ್ಮಲ ಜಲದ ಕಾಸಾರವಾಗು.<br />ರವಿಕಿರಣ ಮಿಡಿದಿರಲು, ಮೀನು-ಹೂ-ಹಕ್ಕಿಗಳ<br />ದುಂಬಿಗುಂಜಾರವದ ಸ್ವರಮೇಳವಾಗು.</strong></p>
						<p class="myquote"><strong>ಸದ್ಯಕ್ಕೆ ಬೇಡ ಬಿಡು ದೂರ ಗಿರಿನೆತ್ತಿಗಳಮಂಜಿನಾಚೆಗೆ ನಿಂತು ಕರೆವ ತಾರೆ.<br />ಇರುವ ಹಣತೆಗೆ ಮೊದಲು ಎಣ್ಣೆ ಬತ್ತಿಯನೂಡು,<br />ಹಳೆಯ ಪಣತದ ಕಾಳ ಮಾಡದಿರು ಸೂರೆ.</strong></p>
						<p class="myquote"><strong>ಕಣ್ಣೆತ್ತಿಯೂ ನೋಡದಿರು ಈ ದೊಡ್ಡವರ ಸಣ್ಣ-<br />ತನದತ್ತ; ಬಿಟ್ಟುಬಿಡು ಅವರನ್ನು ಅತ್ತ ಕಡೆಗೆ,<br />ಕೆಟ್ಟ ಇಟ್ಟಿಗೆಯಿಂದ ಕಟ್ಟದಿರು ಹೊಸ ಮನೆಯ,</strong></p>
						<p><strong>ನಾಳಿನಾಸೆಯ ಶಿಖರ ನೀನೆ ನಮಗೆ!<sup><a epub:type="noteref" href="999-aside.xhtml#id-001.60</a></sup></strong></p>
					</section>
					<section class="level3 numbered" epub:type="chapter" role="doc-chapter" id="id-">
						<h3 class="level3-title" epub:type="title">ನಟರಿಗೇ ಚಪ್ಪಾಳೆ. ಪರದೆ ಎಳಯವರಿಗಲ್ಲ  </h3>
						<p class="verse">ರಥಸ್ಯೇಕಂ ಚಕ್ರಂ ಭುಜಗಯಮಿತಾ ಸಪ್ತತುರಗಾಃ<br />ನಿರಾಲಂಬೋ ಮಾರ್ಗರ್, ಚರಣರಹಿತಃ ಸಾರಥಿರ್ ಅಪಿ।<br />ರವಿರ್ ಗಚ್ಛತಿ ಅನ್ತಂ ಪ್ರತಿದಿನಂ ಅಪಾರಸ್ಯ ನಭಸಃ<br />ಕ್ರಿಯಾಸಿದ್ಧಿರ್ ಭವತಿ ಮಹತಾಂ ನ ಉಪಕರಣೇ।।</p>
						<p class="text-right"><strong><em>-ಬಲ್ಲಾಳ ಸೇನ, ಭೋಜಪ್ರಬಂಧ ೧೬೯</em></strong></p>
						<p>ತಳವೇ ಇಲ್ಲದ ಜಾಡು, ಸಾರಥಿಯೋ, ಪಾಪ, ಕಾಲಿಲ್ಲ, ಹೆಳವ;</p>
						<p>ಕೆಲಸ ಕೈಗೂಡಿತೆನೆ ನೆರವಿನಿಂದಲ್ಲ; ತನ್ನದೇ ಕೆಚ್ಚು ಕಸುವಿನಿಂದ!</p>
						<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
					</section>
					<section class="level2 numbered" epub:type="chapter" role="doc-chapter" id="id-">
						<h2 class="level2-title" epub:type="title">ಪುತಿನ ಕಾವ್ಯ - ಒಂದು ಸಮೀಕ್ಷೆ</h2>
						<p>ಇಲ್ಲಿ ನೋಡಿ: ಹೆಣ್ಣು ನಾಯಿಯೊಂದು ಸತ್ತು ಬಿದ್ದಿದೆ. ಅದರ ಪುಟ್ಟ ಮರಿ ಮೊಲೆಗೆ ಬಾಯಿಟ್ಟು ಎದೆ ಕರಗುವಂತೆ ಕೂಗುತ್ತಿದೆ. ಮಡಿವಂತನೊಬ್ಬ ಅದನ್ನು ನೋಡಿ, ಮರಿಯ ಕುತ್ತಿಗೆಗೆ ಹಗ್ಗ ಹಾಕಿ ಎಳೆದುಕೊಂಡು ಮನೆಗೆ ತರುತ್ತಾನೆ; ಮನೆ ಮಕ್ಕಳಿಗೆ ನಾಯಿಮರಿ ಮನೆಗೆ ಬಂತೆಂದು ಬಲು ಸಂತಸ, ಅನ್ನ, ಹಾಲು ಪೋಷಣೆಯೆಲ್ಲ ದೂರ ಬಾಗಿಲಿನಾಚೆಯಿಂದಲೇ ನಡೆಯುತ್ತದೆ. ಮುಟ್ಟಿದರೆ ಮೈಲಿಗೆಯಾಗುತ್ತದಲ್ಲ.</p>
						<p>ಒಂದು ದಿನ ಒಬ್ಬ ಕುರುಬ ಗೌಡ ಇವರ ಮನೆ ಜಗಲಿಯ ಮೇಲೆ ಮಲಗುತ್ತಾನೆ. ಚಳಿಯಿಂದ ಪಾರಾಗಲು ನಾಯಿಮರಿ ಗೌಡನ ಕಂಬಳಿ ಒಳಗೆ ಸೇರುತ್ತದೆ. ಗೌಡ ನಾಯಿಮರಿಯನ್ನೂ ಕಂಬಳಿಯೊಳಗೆ ಸೇರಿಸಿಕೊಂಡು ಅಪ್ಪಿಕೊಂಡು ಮಲಗುತ್ತಾನೆ.</p>
						<p>ಬೆಳಗ್ಗೆ ಗೌಡ ಹೊರಟರೆ ನಾಯಿಮರಿಯೂ ಅವನನ್ನು ಹಿಂಬಾಲಿಸಿ ಹೋಗಿಬಿಡುತ್ತದೆ. ಗೌಡ ಅದನ್ನು ಎತ್ತಿಕೊಂಡು ಮೈದಡವಿ ಮುದ್ದಿಟ್ಟು ಮನೆಗೆ ಒಯ್ಯುತ್ತಾನೆ.</p>
						<p>ಸಾಕಿದ ಮಡಿವಂತ ಎಷ್ಟು ಕರೆದರೂ ಬಾರದೆ, ನಾಯಿಮರಿ ಗೌಡನೊಡನೆ ಹೋಗಿಬಿಡುತ್ತದೆ. ''ಕರುಣೆ ಎಷ್ಟು ಕಾಲ ತೋರಿದ್ದರೇನು? ಒಂದು ರಾತ್ರಿಯ ಪ್ರೀತಿಯ ಮುಂದೆ?''- ಕವಿ ಹೇಳುವುದನ್ನು ಕೇಳಿ: ''ಕರುಣೆ ಒಲುಮೆಗೆ ಸಾಟಿಯೆ?''</p>
						<p>ಕವಿ ಕೇಳುತ್ತಿದ್ದಾನೆ: <em>ಕರುಣೆ ಒಲುಮೆಗೆ ಸಾಟಿಯೇ</em></p>
						<p>ಇದು ಒಂದು ಕವನ.<sup><a epub:type="noteref" href="999-aside.xhtml#id-001.61">೧</a></sup> ಇದನ್ನು ಬರೆದವರು ಪುರೋಹಿತ ತಿರುನಾರಾಯಣ ಐಯಂಗಾರ್ ನರಸಿಂಹಾಚಾರ್('ಪುತಿನ'). ಮೇಲುನೋಟಕ್ಕೆ ಶಾಸ್ತ್ರ ನೇಮ ವ್ರತ ಆಚಾರ ಇವುಗಳೇ ಇಲ್ಲಿ ಮೂರ್ತೀಭವಿಸಿದೆಯೇನೋ ಎನ್ನುವಂತೆ ಇರುವ ಹಿರಿಯರು. ಇವರ ಕಾವ್ಯ ಜೀವನದ ಆರಂಭದ ದಿನಗಳಲ್ಲಿ ಹೊಮ್ಮಿದ ರಚನೆ ಇದು. ಆ ಕಾಲವನ್ನ ಕನ್ನಡ ಸಾಹಿತ್ಯದಲ್ಲಿ ನವೋದಯ ಮಾರ್ಗ ಎನ್ನುತ್ತಾರೆ. ಈ ಮಾರ್ಗದ ಜೊತೆಗೇ ಪು.ತಿ.ನ. ಅವರ ಕಾವ್ಯವೂ ಬೆಳೆಯಿತು.</p>
						<p>ಪ್ರೊ। ಲಕ್ಷ್ಮೀನಾರಾಯಣ ಭಟ್ಟರು ಹೇಳುವಂತೆ, ''ಒಂದು ರೀತಿಯಲ್ಲಿ ನವೋದಯ ಸಾಹಿತ್ಯ ಮಾರ್ಗದ ಚರಿತ್ರೆ ಸ್ಥೂಲವಾಗಿ, ಪು.ತಿ.ನ. ಅವರ ಕಾವ್ಯದ ಬೆಳವಣಿಗೆಯ ಚರಿತ್ರೆಯೂ ಕೂಡ.''</p>
						<p>ಕನ್ನಡದ ನವೋದಯ ಕಾಲದ ಕವಿಗಳಲ್ಲಿ ಮೂವರು ಅಗ್ರಗಣ್ಯರು. ಅವರೇ: ಬೇಂದ್ರೆ, ಕುವೆಂಪು ಮತ್ತು ಪು.ತಿ.ನ. ಇವರೇ ರಮ್ಯ ಯುಗದ ರತ್ನತ್ರಯರೂ ಕೂಡ! ಇವರುಗಳ ಕಾವ್ಯವನ್ನ ಅಭ್ಯಸಿಸುವಾಗ ಅಲ್ಲಲ್ಲಿ ಸ್ವಲ್ಪ ಅಡಿ ಟಿಪ್ಪಣಿಗಳ ರೂಪದ ಸಂಬಂಧಿತ ವಿಚಾರಗಳ ಅವಶ್ಯಕತೆ ಬೀಳುತ್ತವೆ. ಆ ಅಡಿಟಿಪ್ಪಣಿಗಳಲ್ಲಿ ಇದು ಮೊದಲು: ''ಪರಂಪರೆ, ಸಾಂಪ್ರದಾಯಿಕತೆ''- ಎನ್ನುವ ಮಾತು.</p>
						<p>ಟಿ.ಎಸ್. ಈಲಿಯಟ್ ೧೯೧೭ ರಲ್ಲಿ <em>'ಟ್ರೆಡಿಷನ್ ಎಂಡ್ ದ ಇಂಡಿವಿಜುಯಲ್ ಟ್ಯಾಲೆಂಟ್'</em> ಎಂಬ ಪ್ರಬಂಧ ಪ್ರಕಟಿಸಿದ ನಂತರ ಸಾಹಿತ್ಯ ವಿಮರ್ಶೆಯ ಲೇಖನಗಳಲ್ಲಿ <em>ಟ್ರೆಡಿಷನ್</em> ಎಂಬ ಪದಕ್ಕೆ ಎಲ್ಲಿಲ್ಲದ ಮಹತ್ವ ಬಂದು ಬಿಟ್ಟಿತು. ಕೀರ್ತಿನಾಥ ಕುರ್ತಕೋಟಿಯವರು ಚೆನ್ನಾಗಿ ಇದನ್ನು ವಿವರಿಸುತ್ತಾರೆ (ನೋಡಿ: 'ಕನ್ನಡ ಕಾವ್ಯದಲ್ಲಿ ಪರಂಪರೆಯ ಪ್ರಜ್ಞೆ' ಯಲ್ಲಿ <em>ಹೊಸಗನ್ನಡ ಕಾವ್ಯದ ಎರಡು ಮಾರ್ಗಗಳು</em>). ಸಾರಾಂಶ ಇಷ್ಟು: ಈ ಸಂಪ್ರದಾಯ'ಪದ 'ಪರಂಪರೆ'ಗಿಂತ ಹೆಚ್ಚು ಅರ್ಥಪೂರ್ಣ ಶಬ್ದ. ಕೊಡುವುದು- ಕೊಳ್ಳುವುದು, ಇದರ ಅರ್ಥವ್ಯಾಪ್ತಿ <em>ಸಂಪ್ರದಾಯ</em> ಕ್ಕಿದೆ, <em>ಪರಂಪರೆ</em> ಗೆ ಇಲ್ಲ. ಸಾಮಾನ್ಯವಾಗಿ <em>ಸಂಪ್ರದಾಯ</em> ಶಬ್ದಕ್ಕೆ ಬೇರೆ ಅರ್ಥಬಂದಿದೆ. 'ಸಂಪ್ರದಾಯ' ಮತ್ತು 'ಸಹಜತೆ' ಈ ಎರಡು ಶಬ್ದಗಳಲ್ಲಿ ನಾವು ಜನ್ಮಸಿದ್ಧವಾದ ವಿರೋಧವನ್ನ ಕಾಣುತ್ತಿದ್ದೇವೆ.</p>
						<p>'ಸಹಜತೆ'ಯನ್ನು ಎತ್ತಿ ಹಿಡಿಯುವ ರಭಸದಲ್ಲಿ ನಾವು ನಮ್ಮ ವಿಚಾರಗಳಿಗೆ, ಭಾವನೆಗಳಿಗೆ, ಅಭಿವ್ಯಕ್ತಿಗೆ ಒಂದು ಸಾಂಪ್ರದಾಯಿಕತೆ ಇರುವುದನ್ನ ಗಮನಿಸುವುದಿಲ್ಲ. ಒಂದು ರೀತಿಯಿಂದ ನೋಡಿದರೆ ಭಾರತೀಯರಾದ ನಮಗೆ ನಮ್ಮ ಸಂಪ್ರದಾಯ ಎಷ್ಟು ದೊಡ್ಡದೋ ಅದಕ್ಕೆ ತಗುಲುತ್ತಿರುವ ಆಘಾತಗಳೂ ಅಷ್ಟೇ ದೊಡ್ಡದಾಗಿವೆ. ಹೀಗಾಗಿ ಕೃತಕ ಮೌಲ್ಯಗಳು ತಲೆ ಎತ್ತುವುದು ಸಹಜ, ಸಾಮಾನ್ಯ. ಸಂಪ್ರದಾಯ ನಿರ್ಮಾಣ ಒಂದು ಸಾಂಸ್ಕೃತಿಕ ಕ್ರಿಯೆ. ಅದನ್ನು ಕಷ್ಟಪಟ್ಟು ಆರ್ಜಿಸಿಕೊಳ್ಳಬೇಕು; ಸೃಜನಶೀಲ-ವಾಗಿರುವುದೆಲ್ಲ ನೈಸರ್ಗಿಕ ಕ್ರಿಯೆ ಎಂದು ತಿಳಿಯುವುದು ಬರಿ ಭ್ರಮೆ ಮಾತ್ರ.</p>
						<p>ಬಿ.ಎಂ.ಶ್ರೀ. ಅವರ ಸಾಹಿತ್ಯದಲ್ಲಿ ಹಳೆಯ ಅಂಶಗಳನ್ನ ಹೊಸ ಪ್ರಜ್ಞೆಯಿಂದ ಉಪಯೋಗಿಸಿಕೊಂಡುದನ್ನ ಕಾಣುತ್ತೇವೆ. ಬೇಂದ್ರೆಯವರ ಕಾವ್ಯದಲ್ಲಿ ಎಂಥ ಗಹನವಾದ ತತ್ತ್ವವಾಗಿರಲಿ, ಎಷ್ಟೇ ಸಂಪೂರ್ಣವಾಗಿರಲಿ, ಆ ಅನುಭೂತಿಯನ್ನ ಕನ್ನಡದ ಜನಪದ ಪ್ರಜ್ಞೆಗೆ ನಿಲುಕುವಂತೆ ಮಾಡುವ ಸಾಹಸವಿದೆ; ನಿದರ್ಶನಕ್ಕೆ <em>ಹಕ್ಕಿ ಹಾರುತಿದೆ ನೋಡಿದಿರಾ, ಇಳಿದು ಬಾ ತಾಯಿ, ಇನ್ನೂ ಯಾಕೆ ಬರಲಿಲ್ಲಾ, ಹುಬ್ಬಳ್ಳಿಯಂವಾ?, ಕುರುಡು ಕಾಂಚಾಣ</em> -'ಇತ್ಯಾದಿ. ಪ್ರಕೃತಿಯನ್ನು ಕುರಿತ ಒಂದು ಬಗೆಯ ಚಿರಂತನ ದಾಹ, ಸೌಂದರ್ಯದ ಕಡಲಿನಲ್ಲಿ ಧುಮ್ಮಿಕ್ಕಿ ರಸಪಾನಗೈಯ್ಯುವ ಸಿರಿ ಕುವೆಂಪು ಅವರದು. ಈ ಜಾಡಿನಲ್ಲಿ ನಡೆದು ಹೊರಟಾಗ ನಮಗನಿಸೀತು: ಪು.ತಿ.ನ. ಅವರಲ್ಲಿ ಸಂಪ್ರದಾಯ ನಿಷ್ಠೆ ಒಂದು ತೂಕ ಹೆಚ್ಚಾಗಿಯೇ ಇದೆ. ಜೊತೆಗೆ, ವರ್ತಮಾನದಲ್ಲಿ ನಿಂತು ಹಳೆಯ ಮೌಲ್ಯವ್ಯವಸ್ಥೆಯನ್ನು ಸರಿಯಾಗಿ ಸಾಕ್ಷಾತ್ಕರಿಸಿಕೊಳ್ಳುವ ಸೃಜನಶೀಲತೆ ಪು.ತಿ.ನ. ಅವರಿಗೆ ಸಿದ್ಧಿಸಿದೆ.</p>
						<p><em>'ಭವನಿಯುಕ್ತಿ ವಿಮುಕ್ತಿ'</em> ಪ್ರತ್ಯಕ್ಷವಾಗಿದೆ. 'ಕವಿ' ಪರಿಭಾವನೆಯಲ್ಲಿ 'ವಸ್ತುವಿಗೂ ಅವರ ಲೌಕಿಕ ಸಂಬಂಧದಿಂದ ಬಿಡುಗಡೆ'; ಈ <em>'ಮುದದ ಬೇಹರ'</em> ದಲ್ಲಿ ಒಲುವಿನ ಕೊಡು-ಕೊಳ್ಳುವುದು ಈ ಎಲ್ಲಾ ಸಾಮರಸ್ಯಗಳೂ ಸಿದ್ಧಿಸಿವೆ. ಪ್ರತಿಭೆಯುಳ್ಳ ಕವಿಗೇನೇ ಅಚೇತನವಾದುದನ್ನ ಸಚೇತನಗೊಳಿಸುವ ಸಾಮಥ್ರ್ಯವುಂಟು; ಹಕ್ಕಿ ಪ್ರಾಣಿಗಳು ಮನುಷ್ಯರಂತೆ ವರ್ತಿಸುತ್ತವೆ, ಕಲ್ಲು ಮಣ್ಣು ಬೆಟ್ಟ ಗುಡ್ಡಗಳು ಮಾತನಾಡುತ್ತವೆ, ಗಿಡ ಮರ ಬಳ್ಳಿಗಳು ಹಾಡತೊಡಗುತ್ತವೆ. ಆನಂದವರ್ಧನ ಇದನ್ನೇ ಸ್ಪಷ್ಟವಾಗಿ ಹೇಳಿದ್ದು:</p>
						<p class="verse">ಅಪಾರೇ ಕಾವ್ಯ ಸಂಸಾರೇ ಕವಿರ್ ಏವ ಪ್ರಜಾಪತಿಃ;<br /> ಯಥಾ ಅಸ್ಯೈ ರೋಚತೇ,<br /> ವಿಶ್ವಂ ತಥಾ ಇದಂ ಪರಿವರ್ತತೇ;<br /> ಶೃಂಗಾರೀ ಚೇತ್ ಕವಿಃ,<br /> ಕಾವ್ಯೇ ಜಾತಂ ರಸಮಯಂ ಜಗತ್;<br /> ಸ ಏವ ವೀತರಾಗಶ್ಚೇತ್ ನೀರಸಂ ಸರ್ವಮೇವ ತತ್;<br /> ಭಾವಾನ್ ಅಚೇತನಾನ್ ಅಪಿ ಚೇತನವತ್,<br /> ಚೇತನಾನ್ ಅಚೇತನವತ್,<br /> ವ್ಯವಹಾರಯತಿ ಯಥೇಷ್ಟಂ-<br /> ಸುಕವಿಃ ಕಾವ್ಯೇ ಸ್ವತಂತ್ರಯಾ.<sup><a epub:type="noteref" href="999-aside.xhtml#id-001.62">೨</a></sup></p>
						<p>ಅಪಾರವಾದ ಕಾವ್ಯಪ್ರಪಂಚದಲ್ಲಿ ಕವಿಯೇ ಬ್ರಹ್ಮ. ಅವನ ಇಷ್ಟದ ಪ್ರಕಾರವೇ ಇಡೀ ವಿಶ್ವವೇ ಪರಿವರ್ತನೆಗೊಳ್ಳುತ್ತದೆ. ಪ್ರತಿಭೆಯುಳ್ಳ ಒಬ್ಬ ಒಳ್ಳೆಯ ಕವಿ ಸಂಪೂರ್ಣ ಸ್ವತಂತ್ರ!</p>
						<p>'ಕನ್ನಡ ಸಾಹಿತ್ಯದಲ್ಲಿ' ವಿಮರ್ಶೆಯ ನೆಲೆ- ಬೆಲೆಯನ್ನು ಗುರುತಿಸುತ್ತ ಡಾ। ಎಸ್.ಎಲ್. ಭೈರಪ್ಪನವರು ಒಂದು ಕಡೆ ಹೀಗೆ ಹೇಳುತ್ತಾರೆ:</p>
						<p>''ನನ್ನ ಹಿಂದಿನ ತಲೆಮಾರಿನ ಲೇಖಕರಾದ ಬೇಂದ್ರೆ, ಕುವೆಂಪು, ಪು.ತಿ.ನ. ವಿ.ಸೀ. ಶ್ರೀರಂಗ- ಮೊದಲಾದವರೆಲ್ಲರೂ ಭಾರತೀಯ ತತ್ತ್ವಶಾಸ್ತ್ರ ಪರಂಪರೆಯನ್ನು ಅಧ್ಯಯನ ಮಾಡಿದವರು. ತತ್ವಶಾಸ್ತ್ರದ ಯಾವುದೇ ಪರಂಪರೆಯನ್ನು ಅಧ್ಯಯನ ಮಾಡಿದ್ದರೂ, ಬೇರೊಂದು ಪರಂಪರೆಯ ಸಮಸ್ಯೆಗಳನ್ನು ಅರಿತು ಅವುಗಳ ಸ್ಥಾನ ಮೌಲ್ಯಗಳನ್ನು ನಿಷ್ಕರ್ಷಿಸುವುದು ಸುಲಭವಾಗುತ್ತದೆ. ಆದ್ದರಿಂದ ಈ ಲೇಖಕರು ಯಾವ ಪಾಶ್ಚಿಮಾತ್ಯ ಲೇಖಕರ ತತ್ವಶಾಸ್ತ್ರಕ್ಕೂ ಮರುಳಾಗಲಿಲ್ಲ.''</p>
						<p>''ಮುಂದು ಹಿಂದಿನ ಹೊಂದಾಣಿಕೆಯಿಂದಲೇ ಇಂದು ನಡೆಯುತ್ತಿದೆ'' ('ಧೇನುಕಪುರಾಣ' ೧೯) ಎನ್ನುವ ಪು.ತಿ.ನ. ಅವರ ಕೃತಿಗಳಲ್ಲಿ ಧ್ವನಿಸುವುದು ಯಾವುದೆಂದರೆ- ಇವರೇ ಗಟ್ಟಿಯಾಗಿ ಕಂಡುಕೊಂಡಿರುವ ಪರಂಪರೆಯ ತಾತ್ವಿಕ ವಿಚಾರಗಳು ಮತ್ತು ನಂಬಿಕೆಗಳೇ ಹೊರತು, ಓದಿ ಮನನ ಮಾಡಿಕೊಂಡಿದ್ದರೂ ಆ ಪಾಶ್ಚಾತ್ಯ ಕವಿಪುಂಗವರ ಕಾವ್ಯದ ಛಾಯೆಯಲ್ಲ; ಹೊರಗಿನ ಪ್ರಭಾವ ದಟ್ಟವಾಗಿ ಬಿದ್ದಮೇಲೆ ತಪ್ಪಿಸಿಕೊಳ್ಳಲಾಗದೆ ಹೋದ ಇನ್ನಿತರ ಕವಿಗಳ ಕೃತಿಯಂತೆ ಅವುಗಳ ಪಡಿಯಚ್ಚಿಲ್ಲ. ಪುತಿನ ಅವರ ಕಾವ್ಯದ ನೆಲಗಟ್ಟು ಅಪ್ಪಟ ಭಾರತೀಯ!</p>
						<p>ಕನ್ನಡ ನಾಟಕ ಲೋಕದಲ್ಲಿ ಹೊಸ ಹಾದಿಯನ್ನು ಬಿಚ್ಚಿದವರು ಪುತಿನ ಅವರ <em>ಅಹಲ್ಯೆ</em> ಸೊಗಸಾದ ಕಾವ್ಯನಾಟಕ. ಗೀತರೂಪಕಗಳಲ್ಲಿ ಅವರ ರಾಮಾಯಣ ಗೇಯಕಾವ್ಯ ನಾಟಕಚಕ್ರ <em>ಅಹಲ್ಯೆ</em> (೧೯೬೫)ಯಿಂದ ಮೊದಲುಗೊಂಡು <em>ಶಬರಿ</em> (೧೯೪೬), <em>ಹರಿಣಾಭಿಸರಣ</em> (೧೯೬೫), <em>ರಾಮೋದಯಂ</em> (೧೯೬೫), <em>ಸೀತಾಪರಿಣಯ</em> (೧೯೬೫)ಗಳಿಂದ ಹಾಯ್ದು, ಕೊನೆಗೆ <em>ಶ್ರೀ ರಾಮಪಟ್ಟಾಭಿಷೇಕ</em> (೧೯೬೭)ದ ವರೆಗೂ ಹಬ್ಬಿದೆ. (ಯಕ್ಷಗಾನ ಪ್ರಕಾರದಲ್ಲಿ ಬರೆದ ಅವರ <em>ರಾವಣ ಬಂದು ಹೋದದ್ದು</em> (೧೯೭೦) ಎಂಬುದನ್ನೂ ಇಲ್ಲಿ ಸೇರಿಸ ಬಹುದೇನೋ.)</p>
						<p>ಸ್ಫೂರ್ತಿಗಳು ಮೈಗರೆವ ಮುನ್ನ ಅವರು ತಮ್ಮ <em>ಹಂಸ ದಮಯಂತಿ</em> (೧೯೬೫)ಗೆ <em>ದಮಯಂತೀ ಸ್ವಯಂವರ</em> ಮತ್ತು <em>ಪುನರ್ಮಿಳನ</em> ಗಳನ್ನು ಸೇರಿಸಿ, ಒಂದು ಸಂಪೂರ್ಣ ನಾಟಕವನ್ನಾಗಿ ಮಾಡಬಹುದಾಗಿತ್ತೇನೋ. <em>ಗೋಕುಲ ನಿರ್ಗಮನ</em> (೧೯೪೫) ವಂತೂ ಕನ್ನಡದ <em>ಗೀತಗೋವಿಂದ</em>. ಪುತಿನ ಗೀತರೂಪಕಗಳಲ್ಲಿ ಸಾಹಿತ್ಯ ಸಂಗೀತಗಳ ಮಧುರ ದಾಂಪತ್ಯವಿದೆ. 'ಸಾಹಿತ್ಯವು ಸಂಗೀತಕ್ಕೆ ತನ್ನನ್ನೇ ತಾನು ಸಮರ್ಪಿಸಿಕೊಂಡಿದೆ.' ಪುತಿನ <em>ರೂಪಕಗಳಲ್ಲಿ</em> <em>ಸಂಗೀತ ಮುಂದು, ಸಾಹಿತ್ಯ ಹಿಂದು</em> -ಎಂದು ಕೆಲವರಿಗೆ ಅನುಭವವಾದರೆ ಅಚ್ಚರಿ ಪಡಬೇಕಾಗಿಲ್ಲ. ಅವರೇ ಹೇಳಿದ್ದಾರೆ: ''ಮನಸ್ಸು ಒಂದು ಲಹರಿಯಲ್ಲಿದ್ದಾಗ ಸಂಗೀತ ಸ್ವರಗಳು ಅದಕ್ಕೆ ಬಂದು ಮುತ್ತಿಕೊಳ್ಳುತ್ತವೆ.... ನಡುರಾತ್ರಿಯ ಮೌನದಲ್ಲಿ ಇವು ನನ್ನ ಕರ್ಣಾಕಾಶದಲ್ಲಿ ಸ್ವಷ್ಟವಾಗಿ, ಕೆಲವು ವೇಳೆ ಥಳ ಥಳನೆ ಹೊಳೆದಿವೆ; ಎದ್ದು ಅವನ್ನು ಹಿಡಿಯಲು ನಾನು ಮಾತುಗಳನ್ನು ಬೀಸಿರುವುದುಂಟು...</p>
						<p>''ಕನ್ನಡದಲ್ಲಿ ಸುಲಭವಾಗಿ ಅರಗದ ಸಂಸ್ಕೃತದ ಪದಗಳು, ಹಳಗನ್ನಡದ ರೂಪಗಳು, ಹಳೆಯ ಪ್ರತ್ಯಯರೂಪಗಳು ಎಲ್ಲ ಒಟ್ಟಾಗಿ ಸೇರಿ ರಚನೆ ಕ್ಲಿಷ್ಟವಾಗುತ್ತವೆ, ಮಾತು ಸಹಜತೆಗೆ ಎರವಾಗುತ್ತವೆ. ತೀವ್ರತೆ ತಗ್ಗಬಹುದು ಎನ್ನುವ ಅಪಸ್ವರ ದೂರು ಪುತಿನ ಕಾವ್ಯದ ಬಗ್ಗೆ ಅಲ್ಲಲ್ಲಿ ಕೇಳಿ ಬರುವುದುಂಟು.</p>
						<p class="verse">ನೈಶಕಾಲಿಕಾಲ್ಪ ಜಲಾಕುಲಿತಾತಪಭಾಗಣ<br /> ಗುಲುಂಛ ಸಮೀರಂ,<br /> ತರುಗಾರಣ ಪ್ರಾಸೀ, ಹರಿಜಾಗರ ಸೂಚೀ<br /> ಪ್ರಸರಿಸುತಿದೆ ಗಹನಗಗನ<br /> ಗೊಹನಪಟು ಸೂರ್ಯಮರೀಚಿ!<br /> ಸುದೀರ್ಘ ಪ್ರಾಲಂಭ ಪ್ರಸೃತ ವಿಟಪಂ ಪಾದಮಹೋ<br /> ಪ್ರಸೂನ ಪ್ರದ್ಯೋತಂ ಗಗನ ಪರಿಕರ್ಮ ಪ್ರಚಲಿತಂ<br /> ಸರಂ ಜ್ಯೋತಿಯ್ಯಾಪನ ಸುಪಿಹಿತಂ ಪಾಲಕಮನಂ<br /> ವನಂ ನಮ್ಮಾತಿಥ್ಯಕ್ಕನ್ಯುಮನುತಿಸಿ ಬಂದಂತಿದೆ, ಸಖ!</p>
						<p>ನಾಲಗೆಗೆ ಸ್ವಲ್ಪ ಕಸರತ್ತಾಯಿತೇ? <em>ಶ್ರೀರಾಮ ಪಟ್ಟಾಭಿಷೇಕ</em> ದ ಪ್ರಾರಂಭದಲ್ಲಿ ಬರುವ 'ಕಥಕ'ನ ಕೇದಾರಗೌಳ ರಾಗದ ವೃತ್ತವನ್ನು ಗಮನಿಸಿ:</p>
						<p class="verse">ಪಿತೃವಾಕ್ಯಂ ನಿಲ್ಲಲೆಂದಾ ರಘುಕುಲನಿಯತ<br /> ಪ್ರಾಪ್ತಿಯಂ ರಾಜ್ಯವಂ ಬಿಟ್ಟು,<br /> ಅತಿ ಘೋರಾರಣ್ಯಕ್ಕೆ ಐದುತ್ತ,<br /> ಅನುಜ ಸಹಚರೀ ಸಾಹಚರ್ಯೈಕ ಸೌಖ್ಯಂ,<br /> ಹೃತದಾರಂ, ಕೀಶಸೌಖ್ಯಂ,</p>
						<p>ಜಲಧಿ-ನಯ-ಗುರುಜ್ಯಾ-ರವೋದೃಷ್ಟ-ದುಷ್ಟ-ಪ್ರತತಿ-ಪ್ರಾಣಾಪ್ತಬಾಣಂ, 'ಜಯಜಯ'-ನುತಿಗೆ ಇಂಬಾದನಾ ಮೈಥಿಲೀಶಂ।।</p>
						<p>ಇಲ್ಲಿ ''ಜಲಧಿ-ನಯ-ಗುರುಜ್ಯಾ-ರವೋದೃಷ್ಟ-ದುಷ್ಟ-ಪ್ರತತಿ-ಪ್ರಾಣಾ ಪ್ತಬಾಣಂ'' ಸ್ವಲ್ಪ ಕಬ್ಬಿಣದ ಕಡಲೆಯೇನೇ! ಹಿಂದೆ ಇಂತಹ ಸಂಸ್ಕೃತ ಭೂಯಿಷ್ಟವಾದ ಹವಳದ ಮಣಿಕಟ್ಟಿನಂತಿರುವ ರಚನೆಗೆ 'ಮಣಿಪ್ರವಾಳ' ಶೈಲಿ ಎನ್ನುತ್ತಿದ್ದರು. ಕನ್ನಡದ ಪ್ರಾಚೀನಕವಿ ಅಗ್ಗಳ (ಕ್ರಿ.ಶ. ೧೧೮೯)ನ ಎರಡು ಉದಾಹರಣೆಗಳನ್ನು ಹೋಲಿಸಿ:</p>
						<p class="verse">ಘನ ಸಮಯ ಶಬರಕರಗತ<br /> ಕನತ್ತಟಿದ್ದಂಡ ಪಾತವಿಗಳನ್ನೀಲ<br /> ಸ್ತನಯಿತ್ನಕುಲತಮಾಲೀ<br /> ವನಪ್ರಸೂನಂಗಳೆನಿಸಿದುವು ಕರಕಂಗಳ್।<sup><a epub:type="noteref" href="999-aside.xhtml#id-001.63">೩</a></sup> <br /> ಅತಿತಪ್ತೋದ್ದೃಪ್ತದೂಳಿವಿಹಿತ ಮಹಿತಳಂ,<br /> ತುಂಗವಾತೂಳಿಕಾಲಿಂಗಿತರೋದೋಮಂಡಲಂ,<br /> ಪ್ರೋಚ್ಚಳಿತ ಮರುಮರೀಚಿವ್ರಜ ವ್ಯಾಪ್ತದಿಕ್ಸಂ।<br /> ತತಿ ಬಂದತ್ತಂದಗುರ್ವಿಂ ಬಗೆಗೆ ಪಡೆದಮೋಘಂ,<br /> ಸಮುದ್ಧೂತ ಮಾಘಂ ಹೃತನದ್ಯೋಘಂ ವಿಮೇಘಂ,<br /> ಜನಿತಜನಮನೋಗ್ಲಾನಿದಾಘಂ ನಿದಾಘಮ್।।<sup><a epub:type="noteref" href="999-aside.xhtml#id-001.64">೪</a></sup></p>
						<p>''ಛೆ, ಛೆ! ಎಲ್ಲಾದರೂ ಉಂಟೆ?''- ಎನ್ನುತ್ತಾರೆ, ಪು.ತಿ.ನ.</p>
						<p class="verse">ಭವದ ಮೇಲಿಂದೆದ್ದು, ಭಾವದಲಿ ಸಂಚರಿಸಿ,<br /> ನುಡಿನುಡಿಯ ಕೇಂದ್ರದೊಳು ರೂಹುಗೂಡಿ</p>
						<p>''ಇಂಥ ರಸಸರಸ್ವತಿಯ ಪದ, ನಿಮಗೆ ತೊಡಕೆ?''- ಎಂದು ನಮ್ಮನ್ನು ಸುಮ್ಮನಾಗಿಸುತ್ತಾರೆ. ಅವರೋ ಸಂಸ್ಕೃತದ ಪಂಡಿತರು. ಎಲ್ಲ ಅವರಿಗೆ ಸರಳ. ನಮಗೋ ಸ್ವಲ್ಪ ಪೆಡಸು ಕಷ್ಟ. ಸಂಸ್ಕೃತ ಪ್ರವೇಶವಿಲ್ಲದವರಿಗೆ ಇದು ಅಸ್ಪಷ್ಟ. ರಸಗ್ರಹಣಕ್ಕೆ, ಬೇಗ ಅರ್ಥ ಗೊತ್ತಾಗದವರಿಗಾಗುವ ಕಾಲ್ತೊಡಕು!</p>
						<p>ಆದರೂ ನಮಗೆ ಈ ನಾರಿಕೇಳಪಾಕಗಳು ಎಲ್ಲೋ ಅಲ್ಲೊಂದು ಇಲ್ಲೊಂದು ಇದ್ದರೂ ರಸಾಸ್ವಾದನೆಗೆ ಈ ಅಹಲ್ಯೆಯ ಮಾತಿನಂತೇ ಸರಳ:</p>
						<p class="verse">ಬಯಸುವೆ ನಾ ಗಂಗೆಯ ತೆರ<br /> ಪದರಿ ಕರಗಿ ಹರಿಯೆ<br /> ಇಲ್ಲದಿರಲು ಹಗುರವಾಗಿ<br /> ಕಂಪಿನಂತೆ ಸರಿಯೆ<br /> ಮೈಯ ಭಾರ ಮನವೆ ಭಾರ<br /> ಬದುಕೆ ಭಾರವೆಂಬ<br /> ಆಸಕ್ತಿಯೇ ಬೇಡದಂಥ<br /> ನಲವೆ ನನ್ನ ತುಂಬಾ<sup><a epub:type="noteref" href="999-aside.xhtml#id-001.65">೫</a></sup></p>
						<p>ಪುತಿನ ಅವರ ಒಂದು 'ನಿವೇದನೆ' ತುಂಬ ಅರ್ಥಪೂರ್ಣವಾಗಿ ನಮ್ಮೊಂದಿಗೆ ಮಾತನಾಡುತ್ತದೆ:</p>
						<p class="verse">ನಾಡಿದರ ರೂಢಿಯೊಳಗೊಲವಿಹುದೆ ನಿಮಗೆ,<br /> ಹಾಡ ಹೊಸಕಟ್ಟುಗಳ ಹದಕೆ ನಲಿವ ಬಗೆ?<br /> ಮೂಡಿಬರುವೆದೆಯೊಸಗೆಗೇಳು ಬಣ್ಣಗಳೊಡೆವ<br /> ಮೋಡಿಯನು ಕಾಂಬಿರಾ ಕಿವಿ ತೆರೆಯಿರಿವಕೆ;<br /> ಪಾಡೆಲ್ಲ ನನಗಿರಲಿ, ಹಾಡು ನಿನಗಿರಲೆಂದ<br /> ಬೀಡಿನೊಡತಿಗೆಯೆನ್ನ ಕೊಡಿಗೆಯಿಂಚರಕೆ!</p>
						<p>ಎಲ್ಲಾ ಹೇಳಿದ ಮೇಲೆ ಕೊನೆಗೆ ಒಂದು ಪ್ರಶ್ನೆ ಎದ್ದೇ ಏಳುತ್ತದೆ. ಹೌದು ಈ 'ಕಾವ್ಯ'ದಿಂದ ಏನು ಪ್ರಯೋಜನ? ಕವಿ ಅದನ್ನು ರಚಿಸುವುದಾಗಲೀ ಸಹೃದಯರು ಓದುವುದಾಗಲಿ ಏತಕ್ಕೆ? ಇದಕ್ಕೆ ಲಾಕ್ಷಣಿಕರು ಹಲವು ರೀತಿಯಲ್ಲಿ ಉತ್ತರಿಸಿದ್ದಾರೆ. ಪ್ರಸಿದ್ಧವಾದ ಒಂದು ದ್ವಿಪದಿ ಇದೆ ಮಮ್ಮಟ ತನ್ನ 'ಕಾವ್ಯ ಪ್ರಕಾಶ'ದಲ್ಲಿ ಹೇಳುತ್ತಾನೆ:</p>
						<p class="verse">ಕಾವ್ಯಂ ಯಶಸೇ, ಅರ್ಥಕೃತೇ,<br /> ವ್ಯವಹಾರವಿದೇ, ಶಿವೇತರ-ಕ್ಷತಯೇ!<br /> ಸದ್ಯಃ ಪರನಿರ್ವೃತಯೇ,<br /> ಕಾಂತಾ ಸಂಮಿತಯಾ ಉಪದೇಶಯುಜೇ।।<sup><a epub:type="noteref" href="999-aside.xhtml#id-001.66">೬</a></sup></p>
						<p>''ಕಾವ್ಯ ಕೀರ್ತಿಗಾಗಿ, ಧನಾರ್ಜನೆಗಾಗಿ, ವ್ಯವಹಾರ ಜ್ಞಾನಕ್ಕಾಗಿ, ಅಮಂಗಳ ನಿವಾರಣೆಗಾಗಿ, ತತ್ಕಾಲದಲ್ಲೇ ಪರಮಾನಂದ ಹೊಂದುವುದಕ್ಕಾಗಿ, ನಲ್ಲನಿಗೆ ನಲ್ಲಳು ಸೂಚಿಸುವಂತೆ (ಅಥವಾ ಹೆಂಡತಿಗೆ ಗಂಡ ಹೇಳುವಂತೆ) ಸಮಯೋಚಿತ ಸಲಹೆ ಕೊಡಲಿಕ್ಕಾಗಿ!'' ಪಂಪ ತನ್ನ <em>ಆದಿಪುರಾಣ</em> ದಲ್ಲಿ ಇದನ್ನೇ ಹೇಳುತ್ತಾನೆ:</p>
						<p class="verse">ಕವಿತೆಯೊಳ್ ಆಸೆಗೆಯ್ವ ಫಲಮಾವುದೋ?-<br /> ಪೂಜೆ, ನೆಗಳ್ತೆ, ಲಾಭಂ ಎಂಬಿವೆ ವಲಂ<sup><a epub:type="noteref" href="999-aside.xhtml#id-001.67">೭</a></sup></p>
						<p>ಅವನೇ ಅಲ್ಲಿ ಹೇಳುವ ಇಂದ್ರಪೂಜೆ, ಭುವನಸ್ತುತಂ ಅಪ್ಪ ನೆಗಳ್ತೆ, ಮುಕ್ತಿ ಸಂಭವಿಸುವ ಲಾಭ(ಗೌರವ, ಸನ್ಮಾನ, ಕೀರ್ತಿ, ಸಂಪತ್ತು) ಕವಿಗೆ ಇವು ಸಿಕ್ಕಿವೆ!</p>
						<p>ಜೊತೆಗೆ, ಕವಿ ಓದುಗರಿಗೆ ಹಾರೈಸುವುದನ್ನೂ ಒಮ್ಮೆ ಕೇಳಿ:</p>
						<p class="verse">ನನ್ನಿಗಾಗಲಿ ಸಕಲಜೀವರ ಚಿತ್ತವುನ್ನತಿಗಾಗಲಿ<br /> ತಾಳ್ಮೆಗಾಗಲಿ ಬಾಳ್ವೆ, ಅಂತೆಯೆ ಶಿವಕೆ ಸಮ್ಮುಖವಾಗಲಿ!<br /> ಮೋದಸುರಭಿಯ ನಿರುತ ಬೀರುತ<br /> ಸುಹೃನ್ಮಾನಸ ಸರದಲಿ<br /> ಕವಿ ಪುರೋಹಿತನೀತಂ ಆದೀ ಗೀತರೂಪಕವರಳಲಿ!<sup><a epub:type="noteref" href="999-aside.xhtml#id-001.68">೮</a></sup></p>
						<p>ಎಲ್ಲ ಪ್ರಯೋಜನಗಳಿಗೂ ಶಿಖರದಂತೆ ಇರುವುದು ಏನು? ರಸಾಸ್ವಾದದಿಂದ ಆಗುವ ಆನಂದ. ಅದು ಎಂಥ ಆನಂದ? ಕಾವ್ಯವಿಹಾರದ ಆ ಸಮಯದಲ್ಲಿ ಬೇರೊಂದರ ಅರಿವನ್ನೇ ಉಳಿಸದಂಥ ಆನಂದ.</p>
						<p class="verse">ಸಕಲ ಪ್ರಯೋಜನ ಮೌಲೀ ಭೂತಾಂ<br /> ಸಮನಂತರಮೇವ ರಸಾಸ್ವಾದನ ಸಮೂದ್ಭೂತಂ<br /> ವಿಗಲಿತವೇದ್ಯಾಂತರಂ ಆನಂದಂ</p>
						<p>ಪುತಿನ ಅವರ ಕಾವ್ಯದಿಂದ ಖಂಡಿತಾ ಈ ರಸಾಸ್ವಾದದ ಆನಂದ ನಮಗೆ ಸಿಗುತ್ತದೆ!</p>
					</section>
					<section class="level2 numbered" epub:type="chapter" role="doc-chapter" id="id-008a">
						<h2 class="level2-title" epub:type="title">ಅನುಬಂಧ <br /> ಡಾ। ಪುತಿನ ಪ್ರತಿಷ್ಠಾನ- ಒಂದು ಇಣುಕು ನೋಟ!</h2>
						<p>ಹೊಸಕನ್ನಡದ ನವೋದಯ ಕಾವ್ಯದ ಹರಿಕಾರರೆಂದು ಹೆಸರಾದ, ಕನ್ನಡದ ಮೊದಲ ಗೀತರೂಪಕಕಾರರೆಂದು ಪ್ರಸಿದ್ಧರಾದ, ತಮ್ಮ ಅಹಲ್ಯೆ, ಗೋಕುಲ ನಿರ್ಗಮನ, ಹರಿಣಾಭಿಸರಣ, ಶ್ರೀರಾಮ ಪಟ್ಟಾಭಿಷೇಕ ಮುಂತಾದವುಗಳಿಂದ ಕನ್ನಡದ ಮನೆ ಮನೆಗಳಲ್ಲಿ, ಮನಗಳಲ್ಲಿ ನೆಲಸಿದ, ಶ್ರೇಷ್ಠ ಕವಿ ಡಾ। ಪುತಿನ ಅವರ ಹೆಸರಿನಲ್ಲಿ ಕರ್ನಾಟಕ ಸರ್ಕಾರವು ಒಂದು ಪ್ರತಿಷ್ಠಾನ (ಟ್ರಸ್ಟ್)ವನ್ನು ಸ್ಥಾಪಿಸಿದೆ. ಹಣತೆ, ಮಾಂದಳಿರು, ಶಾರದಯಾಮಿನಿ, ರಸಸರಸ್ವತಿ, ಮಲೆದೇಗುಲ, ಹೃದಯವಿಹಾರಿ ಮುಂತಾದ ತಮ್ಮ ಕವನಸಂಕಲನಗಳಿಂದ ಕನ್ನಡ ಕಾವ್ಯಪ್ರಕಾರವನ್ನು ಬೆಳಗಿದ ಪುತಿನ ಅವರ ಸಮಗ್ರ ಸಾಹಿತ್ಯಕೃತಿಗಳ ಪ್ರಕಟಣೆ, ಅವರ ಜನ್ಮಸ್ಥಳವಾದ ಮೇಲುಕೋಟೆಯಲ್ಲಿ ಅವರ ಕಾವ್ಯ ನಿರ್ಮಿತಿಗೆ ನೆಲೆಯಾದ ಪುತಿನ ನಿವಾಸದ ಸಂರಕ್ಷಣೆ, ಅಲ್ಲೊಂದು ಸಂಶೋಧನಾಲಯದ ಸ್ಥಾಪನೆ, ಕಾವ್ಯಕುಟೀರ, ರಂಗಮಂದಿರ ನಿರ್ಮಾಣ, ವಾಚನಾಲಯ ಹಾಗೂ ಇನ್ನಿತರ ಸಾಹಿತ್ಯಕ ಸಾಂಸ್ಕೃತಿಕ ಚಟುವಟಿಕೆಗಳನ್ನು ನಡೆಸುವದು ಈ ಪ್ರತಿಷ್ಠಾನದ ಮೂಲ ಉದ್ದೇಶ. ನವಂಬರ್ ೧೬, ೧೯೯೫ರಲ್ಲಿ ಈ ಪ್ರತಿಷ್ಠಾನವು ನೋಂದಾಯಿಸಲ್ಪಟ್ಟು ಅಸ್ತಿತ್ವಕ್ಕೆ ಬಂತು. ಬಗೆಬಗೆಯ ಯೋಜನೆಗಳು ಪ್ರತಿಷ್ಠಾನದ ಬಾನಂಗಳದಲ್ಲಿ ಗರಿಗೆದರುತ್ತಿವೆ.</p>
						<section class="level3 numbered" epub:type="chapter" role="doc-chapter" id="id-">
							<h3 class="level3-title" epub:type="title">ಪ್ರತಿಷ್ಠಾನದ ಕಾರ್ಯಕಾರೀ ಸಮಿತಿ:</h3>
							<p>ಪ್ರತಿಷ್ಠಾನದ ಮೊದಲ ಅಧ್ಯಕ್ಷರು, ಬೆಂಗಳೂರಿನ ಆಕಾಶವಾಣಿ ಕೇಂದ್ರದಲ್ಲಿ ಸಂಗೀತನಿರ್ದೇಶಕರಾಗಿದ್ದ, ಶ್ರೀ ಪುತಿನ ಅವರ ಮನಸ್ಸಿಗೆ ಬಹಳ ಹತ್ತಿರದವರಾಗಿದ್ದ, ಡಾ। ವಿದ್ವಾನ್ ವೀಣಾ ದೊರೆಸ್ವಾಮಿ ಅಯಂಗಾರರು. ಅವರ ನಿಧನಾನಂತರ ಡಾ. ಜಿ.ಎಸ್. ಶಿವರುದ್ರಪ್ಪನವರು ಮೇ ೧೯೯೮ ರಿಂದ ಈ ಪ್ರತಿಷ್ಠಾನದ ಅಧ್ಯಕ್ಷರಾದರು. ಶ್ರೀ ಖಾದ್ರಿ ಅಚ್ಯುತನ್ ಇದರ ಕಾರ್ಯದರ್ಶಿಗಳು. ಪ್ರೊ। ಪು.ನ. ತಿರುನಾರಾಯಣ, ಡಾ। ಎಚ್.ಎಸ್. ವೆಂಕಟೇಶಮೂರ್ತಿ, ಪ್ರೊ। ಸುಜನಾ (ಎಸ್. ನಾರಾಯಣ ಶೆಟ್ಟಿ), ಪ್ರೊ। ಡಿ. ಬಾಲಕೃಷ್ಣ, ಶ್ರೀ ಜಿ. ಮಾದೇಗೌಡ ಮತ್ತು ಕರ್ನಾಟಕ ಸರ್ಕಾರದ ಕನ್ನಡ ಮತ್ತು ಸಂಸ್ಕೃತಿ ನಿರ್ದೇಶನಾಲಯದ ನಿರ್ದೇಶಕರು ಈ ಪ್ರತಿಷ್ಠಾನದ ಸದಸ್ಯರುಗಳು.</p>
						</section>
						<section class="level3 numbered" epub:type="chapter" role="doc-chapter" id="id-008b">
							<h3 class="level3-title" epub:type="title">ಪ್ರತಿಷ್ಠಾನವು ಈವರೆಗೆ ಕೈಕೊಂಡ ಕಾರ್ಯಕ್ರಮಗಳು</h3>
						</section>
						<section class="level4 numbered" epub:type="chapter" role="doc-chapter" id="id-">
							<h4 class="level4-title" epub:type="title"><em>೧. ಪುತಿನ ಸಾಂಸ್ಕೃತಿಕ ಸ್ಮರಣಾಲಯ:</em></h4>
							<p>ಮೇಲುಕೋಟೆಯಲ್ಲಿ ಶಿಥಿಲವಾಗಿದ್ದ ಪುತಿನ ಅವರ ಮನೆಯನ್ನು ಪ್ರತಿಷ್ಠಾನದ ಕೋರಿಕೆಯ ಮೇರೆಗೆ, ಅದರ ಮೂಲರೂಪಕ್ಕೆ ಚ್ಯುತಿ ಬಾರದಂತೆ, ಪುನಾರಚನೆ ಮಾಡುವ ಕಾರ್ಯವನ್ನು ಮೈಸೂರಿನ ಪ್ರಾಚ್ಯ ವಾಸ್ತು ಇಲಾಖೆಯವರು ಕೈಕೊಂಡು, ಪುನಾರಚಿತವಾದ ಮನೆಯನ್ನು ಪ್ರತಿಷ್ಠಾನಕ್ಕೆ ಜೂನ್ ೨೦೦೦ ರಂದು ಹಸ್ತಾಂತರಿಸಿದರು. ಈ ಮನೆಯನ್ನು ಜೂನ್ ೧೪, ೨೦೦೦ದಂದು ಕರ್ನಾಟಕ ಸರ್ಕಾರದ ವಾರ್ತಾ ಸಚಿವರಾದ ಡಾ। ಬಿಕೆ ಚಂದ್ರಶೇಖರ ಅವರು, ಮಾನ್ಯ ಮುಖ್ಯಮಂತ್ರಿಗಳ ಪರವಾಗಿ, 'ಸಾಂಸ್ಕೃತಿಕ ಸ್ಮರಣೆ'ಯಾಗಿ ಉದ್ಘಾಟಿಸಿದರು.</p>
							<p>ಪುತಿನ ಅವರ ಸಾಹಿತ್ಯಕ -ಸಾಂಸ್ಕೃತಿಕ ಮಾಹಿತಿ ಹಾಗೂ ಸಾಮಗ್ರಿಗಳನ್ನೊಳ ಗೊಂಡ ಈ ವಸ್ತುಪ್ರದರ್ಶನಾಲಯ ರೂಪದ ಮನೆ ಈಗ ಮೇಲುಕೋಟೆಯಲ್ಲಿ ಒಂದು ಸಾರಸ್ವತ ತೀರ್ಥಕ್ಷೇತ್ರದಂತೆ ಪ್ರೇಕ್ಷಕರನ್ನು ಸೆಳೆಯುತ್ತಿದೆ. ಗತಿಸಿದ ಕನ್ನಡದ ಶ್ರೇಷ್ಠ ಸಾಹಿತಿಗಳ ಮನೆಯನ್ನು ರಾಷ್ಟ್ರೀಯ ಸ್ಮಾರಕವನ್ನಾಗಿ ಉಳಿಸಿಕೊಳ್ಳುವ ಈ ಸ್ತುತ್ಯಕ್ರಮವನ್ನು ಕೊಂಡಾಡುವ ಎಲ್ಲ ಸಾಹಿತ್ಯಾಭಿಮಾನಿಗಳು ಪುತಿನ ಸಾಂಸ್ಕೃತಿಕ ಸ್ಮರಣಾಲಯವು ಅಂಥದೊಂದರ ಆದರ್ಶ ರೂಪ ತಳೆಯಲು ಪ್ರತಿಷ್ಠಾನವು ಶ್ರಮಿಸುತ್ತಿರುವುದನ್ನು ಗಮನಿಸಿದ್ದಾರೆ.</p>
							<section class="level4 numbered" epub:type="chapter" role="doc-chapter" id="id-008b.02">
								<h4 class="level4-title" epub:type="title"><em>೨. ಪುತಿನ ಪ್ರತಿಷ್ಠಾನದ ಪ್ರಕಟಣೆಗಳು:</em> </h4>
								<p>ಪುತಿನ ಅವರ ಸಮಗ್ರ ಗೇಯ ಕಾವ್ಯನಾಟಕಗಳ ೮೨೭ ಪುಟಗಳ ಸಂಪುಟ ವೊಂದನ್ನು ಪ್ರತಿಷ್ಠಾನವು ಜೂನ್ ೧೯೯೮ರಲಿ ಬಿಡುಗಡೆ ಮಾಡಿದೆ. ಡಾ। ವೀಣಾ ದೊರೆಸ್ವಾಮಿ ಅಯ್ಯಂಗಾರ್ ಅವರ ಮುನ್ನುಡಿಯನ್ನೊಳಗೊಂಡ ಈ ಬೃಹತ್ ಗ್ರಂಥದಲ್ಲಿ ಪುತಿನ ಅವರ ಎಲ್ಲಾ ಗೀತನಾಟಕಗಳೂ ಇರುವುದಲ್ಲದೆ, ಅನುಬಂಧದಲ್ಲಿ ಆಯಾಯ ರೂಪಕ ಕೃತಿಗಳಿಗೆ ಪ್ರಕಟಿತವಾದಾಗ ಬರೆದ ಮುನ್ನುಡಿ, ಪ್ರಸ್ತಾವನೆಗಳೂ, ಶಬ್ದಾರ್ಥಕೋಶ ಮತ್ತು ಲಘುಟಿಪ್ಪಣಿಗಳೂ ಕೃತಿಗಳ ಮೊಟ್ಟಮೊದಲ ಮುದ್ರಣ ವಿವರಗಳೂ ಇವೆ.</p>
								<p>· ಪುತಿನ ಅವರ ಸಮಗ್ರ ಗೇಯ ಕಾವ್ಯನಾಟಕಗಳ ೮೨೭ ಪುಟಗಳ ಸಂಪುಟವೊಂದನ್ನು ಪ್ರತಿಷ್ಠಾನವು ಜೂನ್ ೧೯೯೮ರಲ್ಲಿ ಬಿಡುಗಡೆ ಮಾಡಿದೆ. ಡಾ. ವೀಣಾ ದೊರೆಸ್ವಾಮಿ ಅಯ್ಯಂಗಾರ್ ಅವರ ಮುನ್ನುಡಿಯನ್ನೊಳಗೊಂಡ ಈ ಬೃಹತ್ ಗ್ರಂಥದಲ್ಲಿ ಪುತಿನ ಅವರ ಎಲ್ಲಾ ಗೀತನಾಟಕಗಳೂ ಇರುವುದಲ್ಲದೆ, ಅನುಬಂಧದಲ್ಲಿ ಆಯಾಯ ರೂಪಕ ಕೃತಿಗಳಿಗೆ ಪ್ರಕಟಿತವಾದಾಗ ಬರೆದ ಮುನ್ನುಡಿ, ಪ್ರಸ್ತಾವನೆಗಳೂ, ಶಬ್ದಾರ್ಥಕೋಶ ಮತ್ತು ಲಘುಟಿಪ್ಪಣಿಗಳೂ, ಕೃತಿಗಳ ಮೊಟ್ಟಮೊದಲ ಮುದ್ರಣ ವಿವರಗಳೂ ಇವೆ.</p>
								<p>· ಪುತಿನ ಅವರ 'ರಸಪ್ರಕಾಶ' ಎಂಬ ಹೆಸರಿನ ಕಾವ್ಯಚಿಂತನೆಗಳ ಮುಕ್ತಕಗಳ ಸಂಕಲನವೊಂದನ್ನು ಜನವರಿ ೨೦೦೦೨ರಲ್ಲಿ ಪ್ರತಿಷ್ಠಾನವು ಪ್ರಕಟಿಸಿದೆ.</p>
								<p>· ಪುತಿನ ಅವರ ಸಮಗ್ರ ಗದ್ಯಕೃತಿಗಳ ಸಂಪುಟವೊಂದು ಪ್ರಕಟವಾಗಿದೆ.</p>
							</section>
							<section class="level4 numbered" epub:type="chapter" role="doc-chapter" id="id-008b.03">
								<h4 class="level4-title" epub:type="title"><em>೩. ಪುತಿನ ಪುರಸ್ಕಾರ:</em> </h4>
								<p>ಪುತಿನ ಅವರ ಹೆಸರಿನ ಪುರಸ್ಕಾರವನ್ನು ಆಯಾಯ ವರ್ಷ ಪ್ರಕಟವಾದ ಕನ್ನಡದ ಶ್ರೇಷ್ಠವಾದ ಕಾವ್ಯ ಅಥವಾ ನಾಟಕ ಕೃತಿಗೆ ಪ್ರತಿವರ್ಷವೂ ಪ್ರತಿಷ್ಠಾನದ ವತಿಯಿಂದ ನೀಡಲಾಗುತ್ತಿದೆ. ಇದು ೧೯೯೮ನೆಯ ಇಸವಿಯಿಂದ ಪ್ರಾರಂಭವಾಯಿತು. ಹತ್ತು ಸಾವಿರ ರೂಪಾಯಿ ನಗದು ಮತ್ತು ಪ್ರಶಸ್ತಿಫಲಕವನ್ನು ಒಳಗೊಳ್ಳುವ ಈ ಪುರಸ್ಕಾರದೊಂದಿಗೆ ಈಗಾಗಲೇ ಕನ್ನಡದ ಹಲವಾರು ಮಂದಿ ಶ್ರೇಷ್ಠ ಸಾಹಿತಿಗಳು (ಸರ್ವಶ್ರೀ / ಶ್ರೀಮತಿ ಆನಂದ ಜಂಝರವಾಡ, ಎಸ್. ಜಿ. ಸಿದ್ಧರಾಮಯ್ಯ, ಪ್ರತಿಭಾ ನಂದಕುಮಾರ್, ಎಚ್. ಎಲ್. ಪುಷ್ಪಾ, ಪ್ರಸನ್ನ- ಮುಂತಾದವರು) ಹೀಗೆ ಸನ್ಮಾನಿತರಾಗಿದ್ದಾರೆ.</p>
								<p>ಈ ಕಾರ್ಯಕ್ರಮಗಳನ್ನು ಬೆಂಗಳೂರು, ಮಂಡ್ಯ, ಮೇಲುಕೋಟೆ ಮತ್ತು ಮೈಸೂರು ಮುಂತಾದ ನಗರಗಳಲ್ಲಿ ಪ್ರತಿಷ್ಠಾನವು ನಡೆಸಿದೆ. ಆ ದಿನಗಳಲ್ಲಿ ವಿಶೇಷ ಸಾಹಿತ್ಯೋಪನ್ಯಾಸ, ವಿಚಾರಸಂಕಿರಣ ಮತ್ತು ಮನರಂಜನಾ ಕಾರ್ಯಕ್ರಮಗಳನ್ನು ಪ್ರತಿಷ್ಠಾನವು ಆಯೋಜಿಸಿದೆ.</p>
							</section>
							<section class="level4 numbered" epub:type="chapter" role="doc-chapter" id="id-008b.04">
								<h4 class="level4-title" epub:type="title"><em>೪. ಪುತಿನ ಸುವರ್ಣಪದಕ:</em> </h4>
								<p>ಕನ್ನಡ ಅಧ್ಯಯನಕ್ಕೆ ವಿಶೇಷ ಪ್ರೋತ್ಸಾಹ ಕೊಡುವುದರ ಸಂಕೇತವಾಗಿ, ಪುತಿನ ಅವರ ಹೆಸರಿನ ಸುವರ್ಣಪದಕವೊಂದನ್ನು ಮೈಸೂರು ವಿಶ್ವವಿದ್ಯಾಲಯದ ಒಬ್ಬ ಪ್ರತಿಭಾವಂತ ಕನ್ನಡ ವಿದ್ಯಾರ್ಥಿಗೆ ಪ್ರತಿ ವರ್ಷವೂ ವಿಶ್ವವಿದ್ಯಾಲಯದ ವಾರ್ಷಿಕ ಘಟಿಕೋತ್ಸವದ ವೇಳೆಯಲ್ಲಿ ನೀಡುವ ವ್ಯವಸ್ಥೆಯನ್ನು ಪ್ರತಿಷ್ಠಾನವು ಮಾಡಿದೆ.</p>
							</section>
							<section class="level4 numbered" epub:type="chapter" role="doc-chapter" id="id-008b.05">
								<h4 class="level4-title" epub:type="title"><em>೫. ಪುತಿನ ರಂಗಮಂದಿರ:</em> </h4>
								<p>ಮೇಲುಕೋಟೆಯಂಥ ಊರಿನಲ್ಲಿ ಸುಸಜ್ಜಿತವಾದ ರಂಗಮಂದಿರದ ಅವಶ್ಯಕತೆ ತುಂಬಾ ಇದೆ. ಪ್ರತಿಷ್ಠಾನದ ಕೋರಿಕೆಯ ಮೇರೆಗೆ, ದೊಡ್ಡ ಮನಸ್ಸು ಮಾಡಿ ಮೇಲುಕೋಟೆಯ ಗ್ರಾಮಪಂಚಾಯಿತಿಯವರು ೧೦೦ ಅಡಿ * ೧೫೦ ಅಡಿ ನಿವೇಶನ ವೊಂದನ್ನು ಪುತಿನ ರಂಗಮಂದಿರ ನಿರ್ಮಾಣಕ್ಕಾಗಿ ಪುತಿನ ಪ್ರತಿಷ್ಠಾನಕ್ಕೆ ಉಚಿತವಾಗಿ ಕೊಟ್ಟಿದ್ದಾರೆ. ಈ ಸ್ಥಳದಲ್ಲಿ ವಾಚನಾಲಯವನ್ನು ಒಳಗೊಂಡಂತೆ ಒಂದು ಬಯಲು ರಂಗಮಂದಿರವನ್ನು ನಿರ್ಮಿಸಬೇಕೆಂಬುದು ಪ್ರತಿಷ್ಠಾನದ ಆಶಯವಾಗಿದೆ.</p>
							</section>
							<section class="level3 numbered" epub:type="chapter" role="doc-chapter" id="id-008b.06">
								<h3 class="level3-title" epub:type="title"><em>ಸಂಪನ್ಮೂಲಗಳ ಕ್ರೋಢೀಕರಣ ಮತ್ತು ಮನವಿ:</em> </h3>
								<p>ಸರ್ಕಾರ ನೀಡುವ ವಾರ್ಷಿಕ ಅನುದಾನ ಕೇವಲ ಒಂದು ಲಕ್ಷ ರೂಪಾಯಿಗಳು. ಇದು ವಾರ್ಷಿಕ ಕಾರ್ಯಕ್ರಮಗಳ ನಿರ್ವಹಣೆಗೆ ಸಾಕಾಗುತ್ತದೆ; ಇನ್ನು ಹೆಚ್ಚಿನ ವಿಸ್ತರಣೆಗೆ ಹಮ್ಮಿಕೊಂಡ ವಿಶೇಷ ಯೋಜನೆಗಳಿಗೆ ಬೇರೆಯೇ ಸಂಪನ್ಮೂಲಗಳನ್ನು ಅರಸಬೇಕಾಗಿದೆ. ಪುತಿನ ರಂಗಮಂದಿರ ನಿರ್ಮಾಣಕ್ಕೇನೇ ಹತ್ತು ಲಕ್ಷ ರೂಪಾಯಿಗಳ ವೆಚ್ಚವನ್ನು ಅಂದಾಜು ಮಾಡಲಾಗಿದೆ. ಅವುಗಳನ್ನು ಕಟ್ಟಿದ ಮೇಲೆ ವ್ಯವಸ್ಥಿತವಾಗಿ ನೋಡಿಕೊಳ್ಳಲು ಅಲ್ಲಿ ಸಿಬ್ಬಂದಿ ಮತ್ತು ಅನುದಿನದ ವ್ಯವಹಾರಗಳಿಗಾಗಿ ಏರ್ಪಾಟು ಅಗತ್ಯ. ಮೇಲುಕೋಟೆಯಲ್ಲಿ ಸಾಂಸ್ಕೃತಿಕ ಸ್ಮರಣೆಯಾಗಿರುವ ಪುತಿನ ಅವರ ಮನೆಯನ್ನು ಸಂದರ್ಶಿಸುವವರಿಗೆ, ಪುತಿನ ಅವರ ಜೀವನ-ಕಾವ್ಯ ಸಂದೇಶಗಳನ್ನು ಶ್ರವ್ಯ-ದೃಶ್ಯ ಮಾಧ್ಯಮಗಳ ಮೂಲಕ ಪರಿಚಯಮಾಡಿಕೊಳ್ಳುವ ಹೊಸ ತಂತ್ರ ಜ್ಞಾನ ಸಾಧನಗಳನ್ನು ಅಳವಡಿಸಬೇಕಾಗಿದೆ. ಹಾಗೆಯೇ ಪುತಿನ ಅವರ ಸಮಗ್ರಕಾವ್ಯವನ್ನು ಒಳಗೊಂಡ ಪರಿಷ್ಕೃತ ಸಂಪುಟವನ್ನು ಪ್ರಕಟಿಸುವ ಹೊಣೆಯನ್ನು ಪ್ರತಿಷ್ಠಾನ ನಿರ್ವಹಿಸಬೇಕಾಗಿದೆ. ಇವೆಲ್ಲಕ್ಕೂ ಸಾಹಿತ್ಯಾಭಿಮಾನೀ ಕನ್ನಡಿಗರನ್ನು ಆರ್ಥಿಕಬೆಂಬಲಕ್ಕಾಗಿ ಆಶ್ರಯಿಸಬೇಕಾಗಿದೆ. ಪುತಿನ ಕಾವ್ಯದ ಅಧ್ಯಯನ, ಸಂಶೋಧನೆ, ಪ್ರಸರಣ ಮುಂತಾದವುಗಳಲ್ಲಿ ಸಾಹಿತ್ಯ ಆಸಕ್ತರು ತಮ್ಮನ್ನು ತೊಡಗಿಸಿಕೊಂಡು ಪ್ರತಿಷ್ಠಾನದ ಆಕಾಂಕ್ಷೆಗಳನ್ನು ಈಡೇರಿಸುವಲ್ಲಿ ನೆರವಾಗಬೇಕು.</p>
							</section>
							<section class="level3 numbered" epub:type="chapter" role="doc-chapter" id="id-008b.07">
								<h3 class="level3-title" epub:type="title"><em>ಕನ್ನಡಿಗರಲ್ಲಿ ಒಂದು ಮನವಿ:</em> </h3>
								<p>ತೀರ್ಥಕ್ಷೇತ್ರಗಳಿಗೆ ಪ್ರವಾಸ ಹೋಗುವ ರೀತಿಯಲ್ಲೇ ಕನ್ನಡದ ಖ್ಯಾತ ಸಾಹಿತಿಗಳ, ಸಂತರ, ದಾರ್ಶನಿಕರ ಹುಟ್ಟೂರಿಗೂ ಹೋಗಿ ಸಂದರ್ಶಿಸಿ ಬರುವ<br /> ಪದ್ಧತಿಯನ್ನ ಅಳವಡಿಸಿಕೊಳ್ಳಿ. ಅವರ ಅಗಾಧ ಸಾಧನೆಯನ್ನ ಮನವರಿಕೆ ಮಾಡಿ ಕೊಳ್ಳಲು ಈ ಬಗೆಯ ಸ್ಥಳಸಂದರ್ಶನ ನಿಜಕ್ಕೂ ಸಹಕಾರಿಯಾದೀತು. ಕೆಲವೆಡೆ ಆ ಮಹಾಸಾಧಕರ ಸ್ಮಾರಕಭವನಗಳು ವ್ಯವಸ್ಥಿತ ರೀತಿಯಲ್ಲಿ ತಲೆಯೆತ್ತಿನಿಂತು ಪ್ರವಾಸಿಗರನ್ನು ಆಕರ್ಷಿಸುತ್ತಿವೆ. ಸಾಹಿತ್ಯಾಭಿಮಾನಿಗಳಿಗೆ ಇಂತಹವೇ ಪುಣ್ಯ ಕ್ಷೇತ್ರಗಳು. ನಿಮ್ಮ ತಿರುಗಾಟದ ಕಾರ್ಯಕ್ರಮದಲ್ಲಿ ಮೇಲುಕೋಟೆಗೆ ಹೋಗಿಬರುವ ಅಂಶವನ್ನು ತಪ್ಪದೆ ಹಾಕಿಕೊಳ್ಳಿ. ಪುತಿನ ಸಾಂಸ್ಕೃತಿಕ ಸಂಸ್ಮರಣಾಲಯಕ್ಕೆ ಭೇಟಿಕೊಟ್ಟು ಬನ್ನಿ. ಸ್ಫೂರ್ತಿ ಚಿಮ್ಮಿ, ಬೆಳಕು ಹೊಮ್ಮಿ, ಚಿರಕಾಲ ಉಳಿಯುವ ಕಾವ್ಯರಚನೆ ಮಾಡಿದ, ಕವಿ ನಡೆದಾಡಿದ ನೆಲವನ್ನು ಮುಟ್ಟಿ ನೀವೂ ಪುನೀತರಾಗಿ ಬನ್ನಿ!</p>
							</section>
							<section class="level3 numbered" epub:type="chapter" role="doc-chapter" id="id-008b.07">
								<h3 class="level3-title" epub:type="title">ಚೆನ್ನೆಯರ ಬಲೆಯೊಂದು ಭಾವಜನು ಬೀಸಿದ ಬೇಂಟೆ</h3>
								<p class="myquote"><strong>ಧನುಃ ಪೌಷ್ಪಂ, ಮೌರ್ವೀ ಮಧುಕರಮಯೀ ಚಂಚಲದೃಶಾಂ<br />ದೃಶಾಂ ಕೋಣೋ ಬಾಣಃ, ಸುಹೃದ್ ಅಪಿ ಜಡಾತ್ಮಾ ಹಿಮಕರಃ<br />ತಥಾಪಿ, ಏಕೋ ಅನಂಗಸ್ ತ್ರಿಭುವಂ ಅಪಿ ವ್ಯಾಕುಲಯತಿ<br />ಕ್ರಿಯಾಸಿದ್ಧಿಃ ಸತ್ತ್ವೇ ಭವತಿ ಮಹತಾಂ ನ ಉಪಕರಣೇ</strong></p>
								<p class="quote-author"><strong>ಬಲ್ಲಾಳ ಸೇನ, ಭೋಜಪ್ರಬಂಧ  ೧೭೧</strong></p>
								<p class="myquote">ಹೂಗಳ ಬಿಲ್ಲು, ಸಿಡಿಮಿಡಿವ ತುಂಬಿಗಳು ಮುತ್ತಿಡುವ ಹೆದೆ ರಂಗ<br />ಕುಡಿನೋಟಗಳೆ ಬಾಣ, ನೀರ ಹೂ ಬಂಧುರ ಚಂದಿರನ ಅನುಬಂಧ<br />ಏನಿರಲಿ ಮೂಲೋಕವನೆ ತಲ್ಲಣಿಸಿ, ಕುಣಿಸಿ, ತಣಿಸುವ ಅನಂಗ<br />ಕೆಲಸ ಕೈಗೂಡಿತೆನೆ ನೆರವಿನಿಂದಲ್ಲ; ತನ್ನದೇ ಕೆಚ್ಚು ಕಸುವಿನಿಂದ!</p>
								<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
							</section>
							<section class="level2 numbered" epub:type="chapter" role="doc-chapter" id="id-008b.07">
								<h2 class="level2-title" epub:type="title">ವಿನಾಯಕ ಕೃಷ್ಣ ಗೋಕಾಕರ 'ಇಂದಿಲ್ಲ ನಾಳೆ'</h2>
								<p>ಕನ್ನಡ ಸಾಹಿತ್ಯ ಕಂಡ ಒಬ್ಬ ಉದ್ದಾಮ ಕವಿ ವಿನಾಯಕ ಕೃಷ್ಣ ಗೋಕಾಕ್. ಜ್ಞಾನಪೀಠ ಪ್ರಶಸ್ತಿ ಪುರಸ್ಕೃತ ಪ್ರಾಧ್ಯಾಪಕ ಗೋಕಾಕ್ ಅವರ ಬಹುಮುಖ ಪ್ರತಿಭೆಯ ಒಂದು ಹೊಂಗಿರಣ ಅವರ ಕಾವ್ಯಸಂಪತ್ತು. ಈ ಭಂಡಾರದಲ್ಲಿ ತಮ್ಮ ಅನುಭವಜನ್ಯ ಒಳತೋಟಿಯನ್ನ ಕೂಡಿ ಹಿಡಿದಿಡುವ ಒಂದು ವಿಶಿಷ್ಟ ಪ್ರಾತಿನಿಧಿಕ ಪ್ರಯತ್ನ ಅವರ 'ಇಂದಿಲ್ಲ ನಾಳೆ' (ಓರಿಯಂಟ್ ಲಾಂಗ್‍ಮನ್ಸ್, ಮದ್ರಾಸ್‍ನ ಪ್ರಕಟಣೆ, ೧೯೬೫). ತಮ್ಮ ಸುಮಾರು ನೂರಾ ಇಪ್ಪತ್ತು ದಿನಗಳ ಅವಧಿಯ ಅಮೆರಿಕಾದ ಪ್ರವಾಸದ ಫಲಶೃತಿಯಾಗಿ ಗೋಕಾಕರು ಬರೆದದ್ದು ಈ 'ಇಂದಿಲ್ಲ ನಾಳೆ'.</p>
								<p>ಸುತ್ತ ನೋಡುತ್ತಲೇ ಗೋಕಾಕರು ಜೀವನದ ಒಂದು ಬಗೆಯ ಒಳಗಣ್ಣ ನೋಟಕ್ಕೆ ಇಲ್ಲಿ ತವಕಿಸಿದ್ದಾರೆ- ಎನ್ನುವ ಭಾವ 'ಇಂದಿಲ್ಲ ನಾಳೆ'ಯ ಓದುಗರಿಗೆ ಎದ್ದುಕಾಣುವ ಅಂಶ. ಇದೆ<sup><a epub:type="noteref" href="999-aside.xhtml#id-001.69">೧</a></sup> ಕವಿಯ ಆಂತರಿಕ ವ್ಯಕ್ತಿವಿಕಸನದ ಅಭಿವ್ಯಕ್ತಿಯನ್ನು ಮೀರಿ ಈ 'ಇಂದಿಲ್ಲ ನಾಳೆ' ಅವರ ಪೂರ್ಣ ವಿಕಸಿತ ದೃಷ್ಟಿಯ ಲೋಕಾನುಭಾವದತ್ತ ಸಾಗಿದೆ.<sup><a epub:type="noteref" href="999-aside.xhtml#id-001.70">೨</a></sup> ಅಮೆರಿಕಾದ ಪ್ರವಾಸದ ಸೀಮಿತ ಅವಧಿಯಲ್ಲಿ ಗೋಕಾಕರು ಕಂಡ ವಿಷಯಗಳ ಬಗ್ಗೆ ಈ ಗದ್ಯಪದ್ಯ ಚಂಪೂಕಾವ್ಯ ರಚಿತವಾಗಿದ್ದರೂ ಪಾಶ್ಚಾತ್ಯ ನಾಗರೀಕತೆಯ ಬಗ್ಗೆ ಗೋಕಾಕರು ನಡೆಸಿರುವ ವಿಶ್ಲೇಷಣೆಗೆ 'ಇಂದಿಲ್ಲ ನಾಳೆ'ಯನ್ನ ಮುಖ್ಯವೆಂದು ನಾವು ಪರಿಗಣಿಸಬಹುದು.</p>
								<p>ಗೋಕಾಕರು ಅಮೆರಿಕಾಕ್ಕೆ ಹೋದದ್ದು ಭಾರತ ಸರ್ಕಾರ ನಿಯೋಜಿಸಿದ್ದ 'ಪರೀಕ್ಷಿಣ ಸುಧಾರಣಾ ಸಮಿತಿ'ಯ ನೇತೃತ್ವ ವಹಿಸಿ. ಉದ್ದೇಶ: ಅಮೆರಿಕಾದ ಸಂಯುಕ್ತ ಸಂಸ್ಥಾನಗಳಲ್ಲಿ ಇರುವ ಪ್ರಮುಖ ವಿಶ್ವವಿದ್ಯಾನಿಲಯಗಳನ್ನ ಸಂದರ್ಶಿಸಿ ಬರುವುದು. ಗೋಕಾಕರ ಜೊತೆಗಿದ್ದವರು ಶಿಕ್ಷಣ ತಜ್ಞರು. ಬಿಹಾರದ ಪಾಟ್ನಾ, ಒರಿಸ್ಸಾದ ಕಟಕ್, ಕೇರಳದ ತಿರುವನಂತಪುರ, ಆಂಧ್ರದ ಹೈದರಾಬಾದ್, ಗುಜರಾತಿನ ಅಹಮದಾಬಾದ್- ಮುಂತಾದ ನಗರಗಳ ವಿಶ್ವವಿದ್ಯಾನಿಲಯದ ಪ್ರಾಂಶುಪಾಲರು ಇವರೊಂದಿಗಿದ್ದರು. ಅಲ್ಲದೇ ದೆಹಲಿ, ಆಲಿಗಡ್, ಪುಣೆ, ಉಸ್ಮಾನಿಯಾ ವಿಶ್ವವಿದ್ಯಾಲಯದ ವಿವಿಧ ವಿಭಾಗದ ಮುಖ್ಯಸ್ಥರುಗಳು ಈ ಸಂದರ್ಶನ ಸಮಿತಿಯಲ್ಲಿದ್ದರು. ಸುಮಾರು ನಲವತ್ತು ವಿಶ್ವವಿದ್ಯಾನಿಲಯಗಳನ್ನ, ಅಲ್ಲಿನ ಸುಮಾರು ಇನ್ನೂರು ಶಿಕ್ಷಣ ತಜ್ಞರನ್ನ ಈ ಸಂದರ್ಭದಲ್ಲಿ ಗೋಕಾಕರು ಸಂದರ್ಶಿಸುವ ಅವಕಾಶ ಒದಗಿತು. ನೋಡುತ್ತಾ ನೋಡುತ್ತಾ ಅಲ್ಲೆಲ್ಲಾ ಇದ್ದ 'ಪುರುಷೋತ್ತಮವಾದಿ'ಗಳಾದ ಸಾಹಿತಿಗಳ, ಕಲಾವಿದರ ನೆನಪು ಕವಿಗೆ ಮರುಕಳಿಸುತ್ತದೆ. 'ಇಂದಿಲ್ಲ ನಾಳೆ'ಯಲ್ಲಿ ಕವಿ ಕಂಡ ಸ್ವರ್ಗ-ಮತ್ರ್ಯ-ಪಾತಾಳಗಳ ಕಾಣ್ಕೆ ಹಲವೆಡೆ ವಾಚ್ಯವಾಗಿಯೂ, ಕೆಲವೆಡೆ ಸೂಚ್ಯವಾಗಿಯೂ ನಮಗೆ ದೊರಕುತ್ತದೆ. 'ಯಂತ್ರಾರೂಢ' ನಾಗರೀಕತೆಯ ಹೆಮ್ಮರವಾಗಿ ಬೆಳೆದ ಅಮೆರಿಕಾದ ಕೃತ್ರಿಮ ಜೀವನ, ಅದರ ಜೊತೆಜೊತೆಯಲ್ಲೇ ಅಲ್ಲಿಯ ಜನರ ಸ್ನೇಹಶೀಲತೆ, ಸೌಂದರ್ಯ ಪ್ರಜ್ಞೆ, ವ್ಯಕ್ತಿಯ ಪಾರತಂತ್ರ್ಯ, ಸ್ವಚ್ಛಂದ ಪ್ರವೃತ್ತಿ, ಕಾಮಲೋಲುಪತೆ, ವಿಲಾಸ ಪ್ರಿಯತೆ"- ಹೀಗೆ ಹಲವು ಮುಖಗಳನ್ನ ತಾವು ಕಂಡಂತೆ ಗೋಕಾಕರು 'ಇಂದಿಲ್ಲ ನಾಳೆ'ಯಲ್ಲಿ ಕಾಣಿಸಿದ್ದಾರೆ.</p>
								<p>ಗೋಕಾಕರು ಅಮೆರಿಕಾ ಪ್ರವಾಸ ಮಾಡಿದ್ದು, ೧೯೫೮ರ ಆಗಸ್ಟ್‍ನಿಂದ ಹಿಡಿದು ನಾಲ್ಕು ತಿಂಗಳ ಕಾಲ. ತಮ್ಮ ಈ ನೂರಿಪ್ಪತ್ತು ದಿನಗಳ ಪ್ರವಾಸಾವಧಿಯಲ್ಲಿ ದಿನಕ್ಕೊಂದು ಪದ್ಯಬರೆಯುವ ಸಂಕಲ್ಪ ಮಾಡಿದ್ದರಂತೆ. ಆಗಸ್ಟ್ ೨೦ರಂದು 'ಅರುಂಧತಿ ನಕ್ಷತ್ರಕ್ಕೆ' ಶೀರ್ಷಿಕೆಯಡಿಯಲ್ಲಿ ತಮ್ಮ ಮೊದಲ ಕವಿತೆ ಬರೆದು ಈ ಸರಣಿಯ ಬರವಣಿಗೆಗೆ ನಾಂದಿ ಹಾಡಿದರು. ಹಿಂತಿರುಗುವ ದಿನ ಡಿಸೆಂಬರ್ ಇಪ್ಪತ್ನಾಲ್ಕರಂದು 'ನನ್ನ ನಾಡು' ಎಂಬ ಪದ್ಯದೊಂದಿಗೆ ಅವರ ಈ ಸಂಕಲ್ಪ ಸಫಲಗೊಂಡಿತ್ತು. ನಂತರ ಗದ್ಯಪದ್ಯ ಮಿಶ್ರಿತವಾದ ಒಂದು ಬಗೆಯ ಚಂಪೂಶೈಲಿಯಲ್ಲಿ 'ಇಂದಿಲ್ಲ ನಾಳೆ' ಪ್ರಕಟವಾಯಿತು.</p>
								<p>'ನವ್ಯಕಾವ್ಯ'ದ ಹರಿಕಾರರೆಂದು ಹೆಸರಾದ ಗೋಕಾಕರ ಪ್ರಯೋಗಶೀಲತೆಯ ಬಗ್ಗೆ ಮೊದಲು ಪ್ರಸ್ತಾಪ ಮಾಡಿ, ಅಂದಿನ ಕಾವ್ಯಸಂದರ್ಭದ ಹಿನ್ನೆಲೆಯನ್ನು ಒಮ್ಮೆ<br /> ಅವಲೋಕಿಸಿ, ನಂತರ ಪ್ರಸ್ತುತ ಕೃತಿಯ ಅಧ್ಯಯನ ಮಾಡುವುದರಲ್ಲಿ ಒಂದು ಔಚಿತ್ಯವಿದೆ, ಪ್ರಯೋಜನವಿದೆ.</p>
								<p>ಹಳೆಯ ಜಾಡನ್ನು ಬಿಟ್ಟು ಹೊಸ ರೀತಿಯಲ್ಲಿ ಏನನ್ನಾದರೂ ಹೇಳಹೊರಟಾಗ ಅದನ್ನು 'ನವ್ಯ' ಎಂದು ಕರೆಯುವ ವಾಡಿಕೆ ಬಹಳ ಹಿಂದಿನಿಂದಲೂ ಭಾರತೀಯ ಸಾಹಿತ್ಯದಲ್ಲಿ ಬಂದಿದೆ. ಕಾಳಿದಾಸನೇ ಹೇಳಲಿಲ್ಲವೇ: ''ಈಗಾಗಲೇ ಅನುಸರಿಸುತ್ತಿರುವ ಹಳೆಯ ಮಾರ್ಗವೇ ಎಲ್ಲರೀತಿಯಲ್ಲೂ ಒಳ್ಳೆಯದು ಎಂದು ಒಪ್ಪಬೇಕಾಗಿಲ್ಲ. ಅದೇ ರೀತಿ ಹೊಸದೆಲ್ಲವೂ ಸ್ವೀಕೃತವಾಗಲೇಬೇಕು ಎಂಬ ನಿಯಮವೂ ಸಹ ಇಲ್ಲ. ಅವರಿವರು ಹೇಳಿದರೆಂದು ದಡ್ಡರು ಮಾತ್ರ ಒಪ್ಪಿಗೆ ಕೊಟ್ಟಾರು. ಜಾಣರಾದರೋ ಪರೀಕ್ಷೆಮಾಡಿಯೇ ಒಳ್ಳೆಯದನ್ನು ಸ್ವೀಕರಿಸುತ್ತಾರೆ, ಸೇವಿಸುತ್ತಾರೆ.''<sup><a epub:type="noteref" href="999-aside.xhtml#id-001.71">೩</a></sup> ಇದಲ್ಲದೇ ಬೇರೆ ಬೇರೆ ಕಾಲದ ಕವಿಗಳು ತಮ್ಮ ಅನುಭವವನ್ನು ವ್ಯಕ್ತಪಡಿಸಲು ಹೊಸಹೊಸ ಮಾರ್ಗಗಳನ್ನ ರೂಪಿಸಿಕೊಂಡಾಗಲೆಲ್ಲಾ ಆ ಬಗೆಗಳನ್ನೆಲ್ಲಾ 'ನವ್ಯ'ವೆಂದೇ ಕರೆದರು. ಹಾಗಾಗಿ ಈ 'ನವ್ಯ ಕಾವ್ಯ' ಎಂಬುದು ಬಹಳ ಹಳೆಯ ಪದ.</p>
								<p class="verse">''ಏ ಮಾತೋ ನವ್ಯ ಕಾವ್ಯ ಕ<br /> ಲಾ ಮಹಿಯೊಳ್ ಬಿಡದೇ ಬೀದಿವರಿವೊಡೆ ಮೊದಲೊಳ್।<br /> ನೇಮಿಯ ನೆಮ್ಮುಗೆಯಿಲ್ಲದೋ<br /> ಡೀ ಮತ್ತಿನ ಕವಿ ಮನೋರಥಂ ನಡೆದಪುದೇ।।''</p>
								<p>-ಎಂದು ಹಾಡಿದ ಮಧುರ ಕವಿಯ ಕಂದಪದ್ಯದಲ್ಲೇ ಈ 'ನವ್ಯ ಕಾವ್ಯ' ಪದ ಕಾಣಬರುತ್ತದೆ.</p>
								<p>ಆದರೆ ಇದಕ್ಕೊಂದು ಪಾರಿಭಾಷಿಕ ಪದದ ರೂಪ ಕೊಟ್ಟವರೆಂದರೆ ಗೋಕಾಕರು. ಅದು ಆದದ್ದು, ಇಪ್ಪತ್ತನೆಯ ಶತಮಾನದ ಆದಿಭಾಗದಲ್ಲಿ, ಮುಂಬೈಯ ಕನ್ನಡ ಸಾಹಿತ್ಯ ಸಮ್ಮೇಳನದ ಕವಿಗೋಷ್ಠಿಯಲ್ಲಿ.<sup><a epub:type="noteref" href="999-aside.xhtml#id-001.72">೪</a></sup></p>
								<p>ಹೀಗೆ, ಕನ್ನಡ ಸಾಹಿತ್ಯದ ಒಂದು ವಿಶಿಷ್ಟ ಪ್ರಕಾರಕ್ಕೆ 'ನವ್ಯ ಕಾವ್ಯ' ಎಂಬ ಹೆಸರನ್ನು ನೀಡಿದ ಮೊದಲಿಗರು ವಿ. ಕೃ. ಗೋಕಾಕರೆಂದೇ ಬಹು ಜನ ವಿಮರ್ಶಕರ ಮತ. ಇಂಗ್ಲೀಷಿನ 'ಮಾಡ್ರನ್ ಪೊಯಟ್ರಿ'ಯ ಪ್ರಭಾವದಿಂದ ಜನಿಸಿದ ಈ ಕಾವ್ಯವನ್ನು 'ನವ್ಯ ಕಾವ್ಯ' ಎಂದು ಕರೆದರೂ, ಇದು ಕಾವ್ಯ ಪ್ರಕಾರವೊಂದಕ್ಕೆ ನೀಡಲಾದ ಪಾರಿಭಾಷಿಕ ಪದವೇ ಹೊರತು ಎಲ್ಲಾ ರೀತಿಗಳಿಂದಲೂ ಸದಾಕಾಲಕ್ಕೂ ಇದು ನವ್ಯ ಎಂದು ಅರ್ಥೈಸಲೂ ಬಾರದು<sup><a epub:type="noteref" href="999-aside.xhtml#id-001.73">೫</a></sup> ''ಇಂಗ್ಲೀಷ್ ನವ್ಯ ಮಾರ್ಗದ ಕಾವ್ಯದಲ್ಲಿನ ಒಬ್ಬಂಟಿತನ, ನಿರಾಶೆ, ಜೀವನದ ಅಸಂಗತ ಅಂಶಗಳು ಸ್ವಾತಂತ್ರ್ಯಾನಂತರದ ಭಾರತದ ಸಾಮಾಜಿಕ ಸಂದರ್ಭಕ್ಕೆ ಹೊಂದಿಕೊಂಡಂತೆಯೇ ಇದ್ದವು. ಸಾಮಾಜಿಕ, ರಾಜಕೀಯ ಬದಲಾವಣೆಗಳು, ಭ್ರಮನಿರಸನ, ಪರಕೀಯ ಪ್ರಜ್ಞೆ, ನೈತಿಕ ಸಮಸ್ಯೆಗಳು ಜನಾಂಗದ ಹೊಸ ಪ್ರಜ್ಞೆಗೆ ಕಾರಣವಾದವು... ಈ ಅರಿವನ್ನು ಅಭಿವ್ಯಕ್ತಿಸಲು ಹೊಸ ಭಾಷೆ, ರೂಪಕ, ಶೈಲಿಗಳು ಅನಿವಾರ್ಯ ಅಗತ್ಯಗಳಾಗಿದ್ದವು''.<sup><a epub:type="noteref" href="999-aside.xhtml#id-001.74">೬</a></sup></p>
								<p>ಹಿಂದಿನ ಕವಿಗಳ ರೂಪಕ, ಉಪಮಾನ, ಉಪಮೇಯಗಳಿಗೆ ಇದ್ದ ಬುದ್ಧಿಕಲ್ಪಿತ ತಾರ್ಕಿಕ ಸಮಂಜಸ ಸಂಬಂಧವೇ ಬೇರೆ. ಈ 'ನವ್ಯ ಕವಿ'ಗಳ ಬುದ್ಧಿಗೋಚರ ಸಂಕೇತಗಳ ವೈಶಿಷ್ಟ್ಯವೇ ಬೇರೆ. ನವ್ಯ ಕಾವ್ಯದ ಕವಿಗಳಿಗೆ ಅನಿಸಿದ್ದು ಹೀಗೆ: ''ನಮ್ಮ ಹಿರಿಯರು ಬಳಕೆಗೆ ತಂದ ಶಬ್ದಗಳು ಈಗ ಅತಿ ಉಪಯೋಗದಿಂದ ಸವಕಲು ನಾಣ್ಯಗಳಾಗಿವೆ. ಆ ಶಬ್ದಗಳಿಂದ ಹೆಚ್ಚು ಹೊಸ ಭಾವನೆಗಳು ವ್ಯಕ್ತಗೊಳ್ಳುವುದು ಸಾಧ್ಯವಿಲ್ಲ. ಹೊಸ ಕಾಲದ ಹೊಸ ಮನೋಸ್ಥಿತಿಯನ್ನ ನಿರೂಪಿಸಲು ಅಂತಹ ಶಬ್ದಗಳು ಅವು ಅತಿ ಬಳಕೆಯಿಂದ ಕೆಡದಿದ್ದರೂ ಅಸಮರ್ಥವಾಗುತ್ತವೆ''.<sup><a epub:type="noteref" href="999-aside.xhtml#id-001.75">೭</a></sup> ಆದ್ದರಿಂದ ಹೊಸ ವಿಚಾರಗಳನ್ನು ಹೇಳಲು ಕವಿಗೆ ಹೊಸತೇ ಆದ ಬೇರೆ ಕಾವ್ಯರೂಪಗಳ ಅನಿವಾರ್ಯತೆ ಒದಗಿ ಬಂತು.<sup><a epub:type="noteref" href="999-aside.xhtml#id-001.76">೮</a></sup> ಕವಿಯ ಮುಖ್ಯ ಕಾಳಜಿಯೆಂದರೆ ಈ ಎಲ್ಲಾ ವಿಚಾರಗಳಲ್ಲಿ ತನ್ನ ಮಾನಸಿಕ ಅವಶ್ಯಕತೆ. ಅವನ ಸೃಜನಶೀಲ ತುಡಿತಕ್ಕೆ ತಕ್ಕ ವಸ್ತು, ಲಯ, ಶೈಲಿ, ಪ್ರತಿಮೆಗಳಲ್ಲಿ ತನ್ನ ಅನುಭವಗಳನ್ನ ಅಭಿವ್ಯಕ್ತಿ ಗೊಳಿಸುವುದು.<sup><a epub:type="noteref" href="999-aside.xhtml#id-001.77">೯</a></sup></p>
								<p>ಈ ಕಾವ್ಯ ಸಂದರ್ಭದಲ್ಲಿ ಗೋಕಾಕ್‍ರ ನವ್ಯ ಕಾವ್ಯಪ್ರಕಾರ ಒಡಮೂಡಿದಾಗ, ಮುಂಬಾಯಿಯಲ್ಲಿ ಮೂವತ್ತ ನಾಲ್ಕನೆಯ ಕನ್ನಡ ಸಾಹಿತ್ಯ ಸಮ್ಮೇಳನದಲ್ಲಿ, ಲೇಖಕ ಗೋಷ್ಠಿಯ ಅಧ್ಯಕ್ಷ ಭಾಷಣದಲ್ಲಿ ಗೋಕಾಕರು ಈ ನವ್ಯ ಕಾವ್ಯದ ಪ್ರಮುಖ ಲಕ್ಷಣಗಳನ್ನು ಪಟ್ಟಿ ಮಾಡಿದರು: ಬಳಕೆ ಮಾತು, ಛಂದಸ್ಸಿನಲ್ಲಿ ನವೀನ ಪ್ರಯೋಗ, ಪ್ರತಿಮಾ ಪ್ರಧಾನತೆ, ವಾಸ್ತವಿಕ ಚಿತ್ರಸೃಷ್ಟಿ, ಪಾರಿಭಾಷಿಕ ಶೈಲಿ, ವಸ್ತುವಿನ ಆಯ್ಕೆಯಲ್ಲಿ ಸ್ವಾತಂತ್ರ್ಯ, ಬುದ್ಧಿ ಪ್ರಧಾನತೆ, ವ್ಯಕ್ತಿಗತ ಮೌಲ್ಯಗಳಿಗೆ ಪ್ರ್ರಾಧಾನ್ಯ- ಇವು ನವ್ಯ ಕಾವ್ಯದ ಗಣನೀಯ ಅಂಶಗಳಾದವು.</p>
								<p>'ಸಮುದ್ರಗೀತಗಳ'ನ್ನು ಬರೆಯುವ ವೇಳೆಗೇ(೧೯೪೦) ''ಬಂಧದಲ್ಲಿ ಸಮುದ್ರದ ನಿರ್ಬಂಧತೆಯನ್ನು ಗುರುತಿಸುತ್ತಾ''<sup><a epub:type="noteref" href="999-aside.xhtml#id-001.78">೧೦</a></sup> ಕಟ್ಟುಪಾಡುಗಳನ್ನು ಕಳಚಿಕೊಳ್ಳುವ ಹವಣಿಕೆಯಲ್ಲಿ ಗೋಕಾಕರು ತೊಡಗಿದ್ದರು. ಆ ದಿನಗಳಲ್ಲಿ ಹೊಸದನ್ನು ಗುರುತಿಸುವಾಗ ಮನೆಮಾತಾಗಿದ್ದುದು ಇದು:</p>
								<p class="verse">ಕೊಡದಿರು ಶರಧಿಗೆ ಷಟ್ಪದಿಯ ದೀಕ್ಷೆಯನು!....<br /> ಬೇಡಯ್ಯ! ಬಂಧಗಳ ಬಂದಿವಾಸ;<br /> ನಿನ್ನ ಮಣಿತವಿರಲಿ, ಸಮುದ್ರದ ಕುಣಿತದಂತೆ!<sup><a epub:type="noteref" href="999-aside.xhtml#id-001.79">೧೧</a></sup></p>
								<p>ಅವರಿಗೆ ಹೊಳೆದಿತ್ತು: ''ಸ್ಫೂರ್ತಿ ಪ್ರಚೋದಿಸಿದ ಆ ಕ್ಷಣವೇನೇ ಅಭಿವ್ಯಕ್ತಿಗೆ ತಕ್ಕ ಶಿಲ್ಪವನ್ನೂ ರೂಪಿಸೀತು''- ಎಂದು.<sup><a epub:type="noteref" href="999-aside.xhtml#id-001.80">೧೨</a></sup> ತಾವು ಬಳಸಿದ 'ಮುಕ್ತ ಛಂದ'ಕ್ಕೆ ಗೋಕಾಕರು 'ಸ್ವಚ್ಛಂದ ಛಂದ' ಎಂದರು.<sup><a epub:type="noteref" href="999-aside.xhtml#id-001.81">೧೩</a></sup></p>
								<p>ಒಂದು ರೀತಿಯಲ್ಲಿ ಗೋಕಾಕರ 'ಸಮುದ್ರಗೀತೆಗಳು' ಕನ್ನಡದ 'ನವ್ಯ ಸಾಹಿತ್ಯ'ಕ್ಕೆ ನಾಂದಿಯನ್ನೇ ಹಾಡಿತು. ಆಧುನಿಕತೆ ಎಷ್ಟೇ ವಿಜೃಂಭಿಸಿದರೂ, ಗೋಕಾಕರ ಕಾವ್ಯದಲ್ಲಿ ಭಾರತೀಯ ಪರಂಪರೆಯ, ಸನಾತನತೆಯ ಒಳಸುಳಿ ಇದ್ದೇ ಇರುವುದು ಗಮನಾರ್ಹ ಅಂಶ.<sup><a epub:type="noteref" href="999-aside.xhtml#id-001.82">೧೪</a></sup> ಪರಂಪರೆಯ ಹಿನ್ನೆಲೆಯಲ್ಲೇ ಆಧುನಿಕತೆಯನ್ನು ಅನುಭವಿಸಿ, ಇವೆರಡರ ಸವಿ ಮೆಲ್ಲಲು ಕವಿಗೆ ತೊಡಕಾಗಲಿಲ್ಲ.<sup><a epub:type="noteref" href="999-aside.xhtml#id-001.83">೧೫</a></sup></p>
								<p>ಗೋಕಾಕರು ನವ್ಯ ಮಾರ್ಗದ ತಾತ್ವಿಕ ಪ್ರತಿಪಾದನೆಯನ್ನೂ, ತಮ್ಮ ನವ್ಯ ಜೀವನದೃಷ್ಟಿಯ ನಿಲುವನ್ನೂ ತಮ್ಮ ಬರೆಹ ಮತ್ತು ಭಾಷಣಗಳಲ್ಲಿ ವಿವರಿಸಿದ್ದಾರೆ.<sup><a epub:type="noteref" href="999-aside.xhtml#id-001.84">೧೬</a></sup> ನವ್ಯಕಾವ್ಯದ ಅವಶ್ಯಕತೆಯನ್ನು ಕುರಿತು ಅಲ್ಲಿ ಚರ್ಚಿಸಿದ್ದಾರೆ, ನವ್ಯಕಾವ್ಯದ ಪ್ರಮುಖ ಹೆಗ್ಗುರುತುಗಳನ್ನು ಕಾಣಿಸಿದ್ದಾರೆ. ಅವರಿಗೆ ಇದು ತಮ್ಮ ಅನುಭವಗಳನ್ನು ಅಭಿವ್ಯಕ್ತಿಸಲು ಪ್ರತಿಮೆ, ಸಂಕೇತ, ಬಳಕೆಮಾತು ಮುಂತಾದವುಗಳನ್ನೊಳಗೊಂಡ ಒಂದು ತಂತ್ರ, ಉತ್ತಮವಾದ ಸಾಧನವಾಗಿದೆಯೆಂದೂ ಪ್ರತಿಪಾದಿಸಿದ್ದಾರೆ. ಆಂತರಿಕತೆ ಹಾಗೂ ವಸ್ತುನಿಷ್ಠತೆಗಳ ಅಭಿವ್ಯಕ್ತಿಗೆ ಈ ತಂತ್ರ ಅನಿವಾರ್ಯವಾಯಿತು; ಹೃದಯ ಸೂಕ್ಷ್ಮತೆ ಹಾಗೂ ಬುದ್ಧಿಸೂಕ್ಷ್ಮತೆಗಳಿಂದ ಉತ್ಪನ್ನವಾಗುವ ಕೆಲವೊಂದು ಸಂಕೀರ್ಣ ಭಾವಗಳನ್ನೂ, 'ಮೂಡುಗಳ'ನ್ನೂ ಸಹಜವಾಗಿ ಅಭಿವ್ಯಕ್ತಗೊಳಿಸಲು, ಪರಸ್ಪರ ಭಿನ್ನ ಅಂಶಗಳನ್ನು ಗ್ರಹಿಸಿ ಒಂದು ಸಮಗ್ರ ಅನುಭವದ ಸಮನ್ವಯವನ್ನು ಸಾಧಿಸುವಲ್ಲಿ ನವ್ಯಮಾರ್ಗ ಅವರಿಗೆ ಉಪಯುಕ್ತವಾಯಿತು.<sup><a epub:type="noteref" href="999-aside.xhtml#id-001.85">೧೭</a></sup></p>
								<p>ಇದಕ್ಕೆ ಉದಾಹರಣೆಯಾಗಿ ಗೋಕಾಕರ ಈ ಕವಿತೆಯನ್ನ ನೋಡಿ:</p>
								<p class="verse">ಅಲ್ಲಿ ಹೋದಲ್ಲಿ, ಇಲ್ಲಿ ನಿಂತಲ್ಲಿ<br /> ಜೇಡ ತೂಗು ಹಾಕಿರುವ ಜಾಲ<br /> ನೋಡಿದಲ್ಲೆಲ್ಲ ಮುಗಿಲ ಮುಸುಕಿಹುದು<br /> ಧೂಮಕೇತು ಬೀಸಿರುವ ಬಾಲ.<br /> ಅಂತಪಾರವಿಲ್ಲದಲೆ ನೂತ ಜೇ-<br /> ಡಾವತಾರವೆತ್ತಿರುವ ಕಾಲ!....<br /> ಇಳಾಭಾರವನು ಹೊರಲು ತಲೆಗೊಟ್ಟ<br /> ಆದಿಶೇಷನೆಡೆ ಹವಣರಿದು,<br /> ಹಾವಸೆಗಟ್ಟಿದ ಹಾಲ್ಗಡಲೊಳು ಗೋ-<br /> ಲವನು ಸುತ್ತುವರಿದು,<br /> ಮುಗಿಲಿನಾಚೆ ಅಮರ್ದುಣಿಸನುಣುವ ಮು-<br /> ತ್ತಾತರತ್ತ ಮೆರೆದು.<sup><a epub:type="noteref" href="999-aside.xhtml#id-001.86">೧೮</a></sup></p>
								<p>ಸೃಜನಶೀಲತೆಯ ಒಂದು ಬಗೆಯ ಬಿಕ್ಕಟ್ಟನ್ನ ಅನುಭವಿಸುವ, ತೀವ್ರತೆಯ ಸಾಂದ್ರತೆಗೆ ತಕ್ಕ ಕಾವ್ಯಬಂಧವನ್ನು ಅರಸುತ್ತಲೇ ಹಪಹಪಿಸುವ ಪ್ರಯೋಗಶೀಲ ಕಬ್ಬಿಗರು ಮುಂದುವರೆದು, ಈ ನವ್ಯ ಮಾರ್ಗವೂ ಇನ್ನು ತಮಗೆ ಸಾಲದೆಂದು ಯೋಚಿಸಿದ್ದೂ ಉಂಟು, ಆ ಮಾತು ಬೇರೆ.<sup><a epub:type="noteref" href="999-aside.xhtml#id-001.87">೧೯</a></sup></p>
								<p>ವಿಮಾನದಲ್ಲಿ ಕುಳಿತವರು ರಾತ್ರಿ ಮಲಗಿ, ಬೆಳಗ್ಗೆ ಕಣ್ತೆರೆದು ನೋಡುತ್ತಾರೆ: ಹಕ್ಕಿ ದೇಶಾಂತರಗಳ ಗಡಿ ದಾಟಿ, ಹಾರುತ್ತಿದೆ.</p>
								<p class="verse">''ರಾಷ್ಟ್ರವೊಂದೊಂದೀಗ ಪ್ರಾಂತವಾಗಿ<br /> ಭೂಗೋಲವಹುದು ಗಡಿ ಇರದ ನಾಡು<br /> ದಿಲ್ಲಿಯಲಿ ಮಲಗಿದ್ದೆ- ರೋಮದೊಳಗೆಚ್ಚತ್ತೆ<br /> ನಾಳೆ ನ್ಯೂಯಾರ್ಕಿನಲಿ ನ್ಯಾರಿ ನೋಡು''</p>
								<p>ಲೆಬನಾನ್ ಮೇಲೆ ವಿಮಾನ ಹಾರುತ್ತಿದ್ದಾಗ ದಾರ್ಶನಿಕ ಕವಿ ಖಲೀಲ್ ಜಿಬ್ರಾನಿನ ಸೂಕ್ತಿಸುಧೆಗಳು ನೆನಪಾಗುತ್ತವೆ:</p>
								<p class="verse">ಲೆಬನಾನಿನ ಉಷಃಕಾಲದಲ್ಲಿ<br /> ಹೊಳೆದ ಬೆಳ್ಳಿಯ ಕಂಡು ಬಲ್ಲೆಯ?<br /> ಅದು ಖಲೀಲ್ ಜಿಬ್ರಾನನ ವಾಣಿ<br /> ಕಲ್ಲು ಬೆಟ್ಟಗಳ ವಜ್ರಗರ್ಭದೊಳಗಿಂದ<br /> ಹೊಮ್ಮಿದಮೃತದ ನಿರ್ಜರವದು!<sup><a epub:type="noteref" href="999-aside.xhtml#id-001.88">೨೦</a></sup></p>
								<p class="vertical-delimiter" />
								<p>ಇಂದ್ರನ ಭೋಗ ಭಾಗ್ಯಗಳ ಅವಕಾಶಗಳ ಅಮರಾವತಿಯಿದ್ದಿರಬಹುದು; ಸಮೃಧ್ಧಿಯ ಮಹಾಪೂರವೇ ಅಲ್ಲಿದ್ದಿರಬಹುದು- ಆದರೂ, ವಿಧಿವಂಚಿತರು, ಸ್ವಯಂಕೃತಾಪರಾಧಿಗಳು, ಸೋಮಾರಿಗಳು, ಶಾಲೆ ಬಿಟ್ಟು ಹಾದಿ ಹಿಡಿದು, ಕುಡಿತ ಮಾದಕವಸ್ತುಗಳಿಗೆ ಬಲಿಯಾಗಿ ಅಲೆವ ಬಿಳಿ-ಕರಿಯರ (ಘನ'ಶ್ಯಾಮರಾಯರುಗಳ) ಹೃದಯವಿದ್ರಾವಕ ನೋಟಕ್ಕೆ ಕವಿ ತಲ್ಲಣಿಸದಿರನು. ಅವರ ಶೋಚನೀಯ ಸ್ಥಿತಿಗೆ ಮರುಗಿ ಉದ್ಗರಿಸುತ್ತಾರೆ:</p>
								<p class="verse">ದೀಪದ ಬುಡಕ್ಕೆ ಕತ್ತಲೆ<br /> ಮಹಾನಗರದ ಉತ್ತುಂಗ ಜಿಹ್ನವಾದ<br /> ವಾಷಿಂಗ್‍ಟನ್ ವಿಜಯಸ್ತಂಭದಡಿಗೆ<br /> ಶ್ಯಾಮರಾಯರ ನೀರಸ ಜೀವನ, ನಿಸ್ತೇಜನೇತ್ರ<br /> ಹೊಲಸು ಮನೆಗಳು ಗಟಾರವಿಲ್ಲದ ಡೋಣಿಗಳು<br /> ಹುಚ್ಚೆದ್ದು ಬೆಳೆದ ಹುಲ್ಲು<br /> ಅಪರಾಧಗೈಯ್ಯುವ ನಿರಪರಾಧಿಬಾಧಕರು<br /> ಭವಿತವ್ಯವಿರದ ಯುವಕರು<br /> ಬೇಸತ್ತ ತಂದೆತಾಯಂದಿರು!<sup><a epub:type="noteref" href="999-aside.xhtml#id-001.89">೨೧</a></sup></p>
								<p>ಮೆಸಾಚುಸೆಟ್ಸ್ ರಾಜ್ಯದಲ್ಲಿರುವ ವಿಶ್ವವಿಖ್ಯಾತ ಹಾರ್‍ವರ್ಡ್ ವಿಶ್ವವಿದ್ಯಾಲಯ ಎಂದೊಡನೆ ಅತ್ತ ಹೋದ ಒಬ್ಬ ಸಾಮಾನ್ಯ ಪ್ರವಾಸಿಗೆ ಅದರ ಭವ್ಯತೆಯ ಒಂದು ನೋಟವೇ ಪ್ರಧಾನವಾಗಿ ಎದ್ದುಕಂಡರೂ, ಈ ಕವಿಗೆ ಅಲ್ಲಿ ಅಷ್ಟೇ ಪ್ರಖ್ಯಾತ ಎಮರ್ಸನ್‍ನ ನೆನಪಾಗುತ್ತದೆ. ಥೋರೋ ಎಮರ್ಸನ್, ಕ್ವಿಟ್‍ಮನ್, ಮೊದಲಾದ ಹೆಸರಾಂತ ಸಾಹಿತಿಗಳೆಲ್ಲಾ ಈ ಹಾರ್ವರ್ಡ್ ವಿಶ್ವವಿದ್ಯಾಲಯ ಸೃಜಿಸಿದ ಪ್ರತಿಭೆಗಳಲ್ಲವೇ? ಎಮರ್ಸನ್‍ಗಂತೂ ಭಾರತೀಯ ಸಾಹಿತ್ಯ ಅದರಲ್ಲೂ ಮೇಲಾಗಿ ಸಂಸ್ಕೃತದ ಬಗ್ಗೆ ಅಪಾರ ಅಭಿಮಾನವಿತ್ತು. ಅವನ ಸ್ನೇಹಿತರಿಗೂ ಅಷ್ಟೇ. ಅದಕ್ಕೇ ಇಲ್ಲವರು</p>
								<p class="verse">ಎಲ್ಲರಂತೊಂದು ಕೋಣೆಯೊಳ್ ಇವನು ಇದ್ದ<br /> ತನ್ನ ಯುಗಮಾನದಲ್ಲಿ ಸೋತು ಬಿದ್ದ<br /> ಬೇರೆ ಯುಗ ಬರಲು ಸತ್ತವನು ಎದ್ದ!<br /> ಎಲ್ಲರಂತಿದ್ದರೂ ಕೆಲವರಂತೆಯೇ ಕಂಡ<br /> ಇತ್ತು ಹೃದಯದಿ ನೆಲಸಿ ಜ್ಞಾನಪಿಂಡ<br /> ಅನುಭಾವಿಯವ; ಅಮೃತದುಣಿಸನುಂಡ</p>
								<p>-ಎಂದು ಉದ್ಗರಿಸುತ್ತಾರೆ.</p>
								<p>ಎಲ್ಲಾ ದೇಶಗಳಲ್ಲೂ ಮೃಗಾಲಯಗಳಿದ್ದರೂ, ಹಾರ್ವರ್ಡ್ ವಿಶ್ವವಿದ್ಯಾಲಯದ ಪ್ರಾಣಿಸಂಗ್ರಹಾಲಯ ಗೋಕಾಕರಿಗೆ ವಿಶೇಷವೆನಿಸಿತ್ತು. ಅಲ್ಲಿ ವನ್ಯಮೃಗಗಳನ್ನು ನೋಡನೋಡುತ್ತಲೇ ಮನುಕುಲದ ವೃತ್ತಾಂತ ಕವಿಯ ನೆನಪಿಗೆ ಬರುತ್ತದೆ. ನೂರು ದನಿಗಳ ನಡುವೆ ಮೂದಲಿಕೆಯ ಅಣಕ ಕೇಳಿಬರುತ್ತದೆ.</p>
								<p class="verse">ನಡೆದೆ ಕೌತುಕಗೊಂಡು ಪ್ರಾಣಿಸಂಗ್ರಹಾಲಯದೆಡೆಗೆ:<br /> ಅರೆರೆ ಕತ್ತಲಿಸಿತ್ತು ಕಣ್ಣು. ಮೂದಲಿಸಿದವು<br /> ನೂರು ದನಿ: ''ಬಂದೆಯಾ, ಬಾ ಜೋಕುಮಾರ!<br /> ಏನೆಂತ ನಮ್ಮನೀ ಗಾಜು ಮನೆಯೊಳಗಿಟ್ಟು<br /> ಮೊಜು ಮಾಡಿದೆ? ವನದ ರಾಜನನು, ಮಂತ್ರಿಯನು,<br /> ವನದ ಗಣರಾಜ್ಯದಾ ಪಶುಪಕ್ಷಿವರ್ಗವನು<br /> ಹಿಂಸಿಸಿದೆ, ಕೊಂದೆ ಬಂಧನದಲ್ಲಿ ತೊಳಲಾಡಿಸಿ!<br /> ಕಡಲುಜೀವಿಗಳ ಸ್ವಾತಂತ್ರ್ಯವೆಲ್ಲವ ಕಸಿದು<br /> ನಭದಿ ತೂರಾಡುತಿಹ ಹಕ್ಕಿಗಳ ಸೆರೆಹಿಡಿದು<br /> ಇಣಿಕಿ ನೋಡುವದೆಂದೆಯಾ ಗಾಜುಗಿಂಡಿಯಲ್ಲಿ?<br /> ಬಾ! ನೋಡಬಂದ ನಿನ್ನನು ನೋಡಿ ಬಿಡುವೆವು!''<sup><a epub:type="noteref" href="999-aside.xhtml#id-001.90">೨೨</a></sup></p>
								<p>ಮೆಸ್ಯಾಚುಸೆಟ್ಸ್ ರಾಜ್ಯದ ಬಾಸ್ಟನ್ ನಗರದಲ್ಲಿ ಒಂದು ರಾಮಕೃಷ್ಣಾಶ್ರಮ ಇದೆ. ಗೋಕಾಕರು ಅಲ್ಲಿಗೆ ಹೋದಾಗ ಅಲ್ಲಿದ್ದ ಸ್ವಾಮಿ ವಿವೇಕಾನಂದರ ಭವ್ಯ ಛಾಯಾಚಿತ್ರ ಅವರನ್ನು ಆಕರ್ಷಿಸುತ್ತದೆ. ತಮ್ಮ ದಿವ್ಯ ಸಂದೇಶವನ್ನ ಮನುಕುಲಕ್ಕೆಲ್ಲ ಹರಡಿ ಭಾರತಕ್ಕೆ ಹೆಮ್ಮೆ ತಂದುಕೊಟ್ಟ ವಿವೇಕಾನಂದರ ಬಗ್ಗೆ ಬರೆಯುತ್ತಾರೆ:</p>
								<p class="verse">ಗುರುವಿನಾಶೀರ್ವಾದ ನಿನಗೆ ಬೆಂಬಲವಿರಲು<br /> ಸಪ್ತಸಾಗರಗಳನು ನುಗ್ಗಿ ಬಂದೆ.<br /> ನಿನ್ನ ಎದೆಯೊಲವಿಂದ<br /> ನಿನ್ನಾತ್ಮ ಪ್ರಭೆಯಿಂದ<br /> ಬುದ್ಧಿ ತೀಕ್ಷ್ಣತೆಯಿಂದ<br /> ಪರದೇಶ ನಿನಗಾಯ್ತು ನಿನ್ನ ದೇಶ,<br /> ಹರಡಿತೆಲ್ಲೆಡೆ ನಿನ್ನ ದಿವ್ಯ ಸಂದೇಶ:<br /> ಒಂದೇ, ಒಂದೇ ಮನುಕುಲವೆಲ್ಲಾ ಒಂದೇ.....<br /> ವಿವಿಧ ದೇಶಗಳಲ್ಲಿ ನಿನ್ನ ಮಠ ಬೆಳೆದು<br /> ನೀ ಬಿತ್ತಿರುವ ಬೀಜ ಮರವಾಗಿದೆ.<br /> ದಿನದಿನಕೆ ಬೆಳೆದು ಎತ್ತರವಾಗಿದೆ.<br /> ಭಾರತದ ಪುಣ್ಯ ಬಲ,<br /> ನಿನ್ನ ಸಂಕಲ್ಪ ಬಲ:<br /> ಆ ಸೇತು ಹಿಮಾಚಲ<br /> ಸ್ವಾತಂತ್ರ್ಯವನು ತಂದನಾ ಮಹಾತ್ಮ.<br /> ಸಾಗರೋತ್ತರದ ಸ್ವಾತಂತ್ರ್ಯ ಓ ಪೂತಾತ್ಮ!<br /> ನೀ ನಾಡಿಗಿತ್ತ ದೇಣಿಗೆಯಾಗಿದೆ.<sup><a epub:type="noteref" href="999-aside.xhtml#id-001.91">೨೩</a></sup></p>
								<p class="vertical-delimiter" />
								<p>ಬಹಳ ಜನಕ್ಕೆ ಗೊತ್ತಿಲ್ಲದಿರಬಹುದು: ಕ್ರಿಶ್ಚಿಯನ್ ಮತದಲ್ಲೂ ಹಲವು ಪ್ರಭೇದಗಳಿವೆ. ಒಳಪಂಗಡಗಳಿವೆ. ರೋಮನ್ ಕ್ಯಾಥೋಲಿಕ್, ಪ್ರಾಟೆಸ್ಟೆಂಟ್, ಪ್ರೆಸ್ಬಿಟೇರಿಯನ್, ಇತ್ಯಾದಿ, ಇತ್ಯಾದಿ. ಮುಖ್ಯಮಾರ್ಗದಿಂದ ಸಿಡಿದೊಡೆದು, ಕವಲೊಡೆದು ಬೇರೊಂದು ಹಾದಿಯನ್ನು ಹಿಡಿದ ಪಂಥಗಳೂ ಇವೆ. ಅವುಗಳಲ್ಲಿ<br /> ಉತ್ತರ ಅಮೆರಿಕಾದ 'ಉಟಾ' ರಾಜ್ಯದಲ್ಲಿನ ಹೆಚ್ಚು ಜನರು ಅನುಸರಿಸುವ 'ಮರ್ಮನ್' ಎಂಬ ಕ್ರಿಸ್ತೀಯ ಪಂಥವೂ ಒಂದು. ಇದರ ಮೂಲಪುರುಷ ಜಾನ್ ಸ್ಮಿತ್ ಎಂಬ ಒಬ್ಬ ಪ್ರವಾದಿ. ಸುಮಾರು ಮೂರುನೂರು ವರ್ಷಗಳ ಹಿಂದೆ ಇದ್ದ ಈ ಕ್ರಾಂತಿಕಾರಿ ಪ್ರವಾದಿ ಸ್ಮಿತ್ ನ ಬಗ್ಗೆ ಸಹ ಗೋಕಾಕ್‍ರು, ಅಲ್ಲಿನ ಸಾಲ್ಟ್‍ಲೇಕ್ ನಗರದ ಪ್ರವಾಸದ ಸಂದರ್ಭದಲ್ಲಿ ಬರೆಯುತ್ತಾರೆ:</p>
								<p class="verse">ಪಡುವಣದಿಂದ ಇಲ್ಲಿಗೆ ಗುಳೆಕಾರರು<br /> ತಂಗಿದರಿದೋ ಬಂದು<br /> ಪೂಜೆ ಪುನಸ್ಕಾರದ ಸ್ವಾತಂತ್ರ್ಯವೂ<br /> ದೊರೆಯದಿರಲು ನೊಂದು<br /> ಅವರೊಳು ಪ್ರವಾದಿಯೊಬ್ಬನು ಜನ್ಮಿಸಿ<br /> ದಾರಿ ಬೇರೆ ಎಂದ ಕ್ರಿಸ್ತನ ಸಾಕ್ಷ್ಯಾತ್ಕರಿಸಿಹೆನೆಂದ<br /> ವ್ರತವನು ಕಂಡಿಹೆನೆಂದ.</p>
								<p>ಈ ಜಾನ್‍ಸ್ಮಿತ್ ಪ್ರವಾದಿಯ ಸಾಹಸ ಕಥೆ ರೋಮಾಂಚಕಾರಿಯಾದುದು. 'ಏಸುಕ್ರಿಸ್ತ ಮತ್ತು ಅವನ ನಂತರದ ಪ್ರವಾದಿಗಳ ಧರ್ಮ ಪಂಥ' (ಚರ್ಚ್ ಆಫ್ ದಿ ಜೀಸಸ್ ಕ್ರೈಸ್ಟ್ ಆಫ್ ಲೇಟರ್ ಡೇ ಸೈಂಟ್ಸ್) ಎಂಬುದು ಮರ್ಮನ್ ಪಂಥದ ಅಧಿಕೃತ ಹೆಸರು. ಬೈಬಲ್‍ಗೆ ಸಮಾನವೆಂದು ನಂಬಿ ಅನುಸರಿಸುವ 'ಮರ್‍ಮನರ ಪವಿತ್ರ ಧರ್ಮಗ್ರಂಥ'(ದ ಬುಕ್ ಆಫ್ ಮರ್‍ಮನ್)ದ ಪ್ರಸ್ತಾವನೆಯ ಭಾಗದಲ್ಲಿ ಪ್ರವಾದಿ ಜೋಸೆಫ್ ಸ್ಮಿತ್ ನ ಸಾಕ್ಷ್ಯದ ವಿವರಗಳು ಇವೆ. "೧೮೨೩ರ ಸೆಪ್ಟೆಂಬರ್‍ನ ಇಪ್ಪತ್ತೊಂದರ ಸಂಜೆ ಸರ್ವಶಕ್ತ ಭಗವಂತನಿಗೆ ನನ್ನನ್ನು ಸಮರ್ಪಿಸಿಕೊಳ್ಳುತ್ತಾ ನಾನು ಪ್ರಾರ್ಥನೆಯಲ್ಲಿ ತೊಡಗಿದ್ದಾಗ......"- ಎಂದು ಪ್ರಾರಂಭವಾಗುತ್ತದೆ ಅವರ ಧರ್ಮಗ್ರಂಥದ ಪೀಠಿಕೆಯ ಈ ಭಾಗ.<sup><a epub:type="noteref" href="999-aside.xhtml#id-001.92">೨೪</a></sup></p>
								<p>ಧರ್ಮಪ್ರಚಾರದಲ್ಲಿ ತೊಡಗಿದ್ದಾಗ, ಹೊಸದೊಂದನ್ನ ಕಂಡೆನೆಂದು ಘೋಷಿಸಿದ ಜೋಸೆಫ್ ಸ್ಮಿತ್ ಬಲು ಶೋಷಣೆಗೆ ಒಳಗಾಗುತ್ತಾನೆ. ಅವನ ಹತ್ಯೆಯಾಗುತ್ತದೆ. ಅವನ ಅನುಯಾಯಿಗಳು ಅಲೆಮಾರಿಗಳಂತೆ ಊರಿಂದ ಊರಿಗೆ ಅಲೆಯುತ್ತಾ ಅಜ್ಞಾತವಾಸ ಮಾಡಬೇಕಾಗುತ್ತದೆ. ಈ ಅಲೆಮಾರಿ ಮರ್ಮನ್ನರ ಮಹಾಪ್ರಸ್ಥಾನವು ಗುಡ್ಡ, ಬೆಟ್ಟ, ಕಣಿವೆಗಳನ್ನು ಹಾದು ಸಾಲ್ಟ್‍ಲೇಕ್ ಎಂಬ ವಿರಾಟನಗರದಲ್ಲಿ ಅಜ್ಞಾತವಾಸವಾಗಿ ಕೊನೆಗೊಳ್ಳುತ್ತದೆ. ಇದನ್ನು ಹಿನ್ನೆಲೆಯಲ್ಲಿರಿಕೊಂಡು ಬರೆಯುತ್ತಾ, ಈ ಉಟಾ ರಾಜ್ಯದಲ್ಲಿ ಇರುವ ಆದಿವಾಸಿಗಳ ಬಗ್ಗೆ ಸಹ ಗೋಕಾಕರು ಮರುಕಪಡುತ್ತಾರೆ.</p>
								<p class="verse">ನವೀನಯುಗದೊಂದು ಉಷಃಕಾಲ ಬಂತು<br /> ನಿಮಗರಿವಿರಲಿಲ್ಲ<br /> ವಿಜ್ಞಾನದ ಹೊಂಬೆಳಕದು ಸೂಸಿತ್ತು<br /> ನಿಮಗೆ ನಿಲುಕಲಿಲ್ಲ</p>
								<p>ಭಾರತದಲ್ಲೂ ಸಹ ಆದಿವಾಸಿಗಳ ಪಾಡು ಇದೇ ಅಲ್ಲವೇ. ಸಾಧನ ಸಂಪತ್ತು ಕೈಗೆಟಕುವಷ್ಟು ಸನಿಹವಿದ್ದರೂ ಅದಕ್ಕೆ ವಿಮುಖರಾಗೇ ಬೆಳೆದುಳಿದ ನತದೃಷ್ಟರು ಇವರಲ್ಲವೇ. ಇಂತಹವರನ್ನ ಕಂಡು ಕವಿ ಮರುಗಿ ಕೂಗಿ ಹೇಳುತ್ತಾರೆ:</p>
								<p class="verse">ಆಗಿರಿ ಯಂತ್ರರ್ಷಿ, ರಸರ್ಷಿ, ಮಂತ್ರರ್ಷಿ!<br /> ಕವಿ ವೈಣಿಕ ಗಮಕಿ<br /> ಕೀರ್ತಿ ಪತಾಕೆಯ ಮುಗಿಲಿಗೇರಿಸಿರಿ<br /> ಬಾಳ್ಗಡಲೊಳು ಧುಮುಕಿ<br /> ಓ ಎಳೆ ಮಕ್ಕಳಿರಾ<br /> ಮುನ್ನಡೆಯಿರಿ<br /> ದಾರಿಯಿದೋ ಅತಿ ದೂರ<br /> ಬನ್ನಿ ಮುಂದೆ ಮುಂದೆ</p>
								<p class="vertical-delimiter" />
								<p>ಉತ್ತರ ಕ್ಯಾಲಿಫೋರ್ನಿಯಾ ರಾಜ್ಯದ ಸ್ಯಾನ್‍ಫ್ರಾನ್ಸಿಸ್ಕೋ ನಗರ ಮತ್ತು ಅದರ ಸುತ್ತಮುತ್ತಣ ಪ್ರದೇಶಕ್ಕೆ ಕೊಲ್ಲಿ ಪ್ರದೇಶ (ಬೇ ಏರಿಯಾ) ಎನ್ನುತ್ತಾರೆ. ವಿಶ್ವವಿಖ್ಯಾತ ಕ್ಯಾಲಿಫೋರ್ನಿಯಾ ವಿಶ್ವವಿದ್ಯಾಲಯದ ಬರ್ಕಿಲಿ ಕ್ಯಾಂಪಸ್ ಇರುವುದು ಈ ಭಾಗದಲ್ಲೇ. ಉತ್ತಮ ಶಿಕ್ಷಣಕ್ಕೆ ಎಷ್ಟೊಂದು ಆದ್ಯತೆ ಇಲ್ಲಿ ಕೊಟ್ಟಿದ್ದಾರೆ ಎನ್ನುವುದಕ್ಕೆ ಅತ್ಯುತ್ತಮ ಶಿಕ್ಷಕರ ಸಮೂಹವೇ ಇಲ್ಲಿ ಮೇಳೈಸಿರುವುದು ಸಾಕ್ಷಿ (ವಿಶ್ವವಿದ್ಯಾಲಯದ ಅಂಗಳದಲ್ಲಿ ಒಂದೆಡೆ ''ಇದನ್ನು ನೋಬೆಲ್ ಪ್ರಶಸ್ತಿ ವಿಜೇತರ ಕಾರುಗಳನ್ನು ನಿಲ್ಲಿಸಲು ಕಾಯ್ದಿರಿಸಲಾಗಿದೆ''- ಎಂಬ ಸೂಚನಾ ಫಲಕವು ಈಗ ಅಲ್ಲಿದೆ). ಅಷ್ಟೊಂದು ಜನ ಮೇಧಾವಿಗಳು ಇಲ್ಲಿ ಬೋಧಕ ವರ್ಗದಲ್ಲಿ ಇರುವುದು ನಿಜಕ್ಕೂ ವಿಶ್ವವಿದ್ಯಾಲಯಕ್ಕೆ ಒಂದು ಹೆಮ್ಮೆಯ ಸಂಗತಿಯಲ್ಲವೆ. ಹತ್ತಿರದಲ್ಲೇ ಇದಕ್ಕೆ ಒಂದು ಪ್ರತಿಸ್ಪರ್ಧಿಯೇನೋ ಎನ್ನುವಂತೆ ಈಗ ಸ್ಟ್ಯಾನ್‍ಫರ್ಡ್ ವಿಶ್ವವಿದ್ಯಾಲಯವೂ ಇದೆ. ನಿಸರ್ಗ ರಮಣೀಯತೆಯ ಮಡಿಲಲ್ಲಿ ಕಣ್ಮನಗಳನ್ನು ಸೂರೆಗೊಳ್ಳುವಂತ ಈ ನಗರಗಳಿಗೆ ಗೋಕಾಕರು ಭೇಟಿ ಕೊಟ್ಟಾಗ ಮೂಡಿಬಂದ ಮಾತುಗಳು ಇವು:</p>
								<p class="verse">ಬೆಟ್ಟದ ಮೇಲೆ ಕುಳಿತಿಹವು ಬಕ್ರ್ಲೆ, ಓಕ್‍ಲಂಡ್,-<br /> ಅಡಿಯಿಂದ ಮುಡಿಯವರೆಗೆ ಬೆಳ್ಳಕ್ಕಿ ಕುಳಿತ ತೆರದಿ.<br /> ಅರ್ಧಚಂದ್ರಾಕಾರ ನೀಲಿಯಿದು ಉಪಸಾಗರ<br /> ಪವಡಿಸಿದೆ ನಿನ್ನ ಪದತಲದಲ್ಲಿ ಹೊಳೆದು ಭರದಿ.<br /> ನೀನೆದ್ದು ನಿಂತಿರುವೆ ಓ ಚೆಲುವೆ ನಗರಲಕ್ಷ್ಮಿ,</p>
								<p class="vertical-delimiter" />
								<p>ಸ್ಟ್ಯಾನ್‍ಫರ್ಡ್ ವಿಶ್ವವಿದ್ಯಾಲಯದಲ್ಲಿ ಸ್ನಾತಕೋತ್ತರ ವಿಭಾಗದಲ್ಲಿ ಭಾರತೀಯ ತತ್ತ್ವಜ್ಞಾನ ವಿಭಾಗವಿದೆ. ಅಲ್ಲಿನ ಪ್ರಾಧ್ಯಾಪಕ ಡಾ। ಸ್ಟೀಗಲ್ ಬರ್ಗ್‍ರನ್ನು ಭೇಟಿ ಮಾಡಿದ ಸಂದರ್ಭದಲ್ಲಿ ಗೋಕಾಕರು ಹೀಗೆ ಬರೆಯುತ್ತಾರೆ:</p>
								<p class="verse">ಭಾರತವನಿಂತು ಗೌರವಿಸಿ, ಪಡುವಣದ ಕುವರ,<br /> ನೀ ಸಾರುತಿಹೆ ಜಗಕೆ ಬರಲಿಹ ವಿಮೋಚನೆಯನು.<br /> ತನ್ನ ತಾಮಸಿಕತೆಯ- ಭಾರತವು ತಿದ್ದಿಕೊಂಡು<br /> ಒಡನೆ ಪೂರೈಸಿರಲಿ ಸಾತ್ವಿಕರ ಯಾಚನೆಯನು<sup><a epub:type="noteref" href="999-aside.xhtml#id-001.93">೨೫</a></sup></p>
								<p class="vertical-delimiter" />
								<p>ಪೆನ್ಸಿಲ್ವೇನಿಯಾದ ರಾಜಧಾನಿ ಪಿಟ್ಸ್‍ಬರ್ಗ್. ಉಕ್ಕು, ಕಲ್ಲಿದ್ದಲಿಗೆ ಹೆಸರಾದ ಇಲ್ಲಿಗೆ ಗೋಕಾಕರು ಭೇಟಿ ಇತ್ತಾಗ ಅಲ್ಲಿ ಹಿಮಪಾತವಾಗುತ್ತಿತ್ತು. ನಗರ ನಗರವೇ ಹಿಮರಾಶಿಯಿಂದ ಹೊಚ್ಚಿ ಹಾಸಿದಂತೆ ಭಾಸವಾಗುತ್ತಿತ್ತು. ಈ ಶುಭ್ರ ತುಷಾರ ಧವಳ ಹಿಮರಾಶಿಯ ಬಗ್ಗೆ ಗೋಕಾಕರು ಉದ್ಗರಿಸುತ್ತಾರೆ:</p>
								<p class="verse">ಅಲಘೇನಿ ಮೊನೊಗಾಹೀಲಾ ನದಿ ಸಂಗಮಿಸಿ<br /> ಒಹಾಯೋ ನದಿಯಾಗುವಲ್ಲಿ<br /> ನಿಂತಿದೆ ಈ ಉಕ್ಕಿನ ಗೊಮ್ಮಟನಗರ,<br /> ಕಲ್ಲಿದ್ದಲಿ ಕಣಿಯ ಮಣಿ<br /> ಗಾಜಿನ ರಾಜಧಾನಿ!......<br /> ಸುತ್ತು ಗಟ್ಟಿದ ಹತ್ತು ಬೆಟ್ಟಗಳ ಮೇಲೆ<br /> ಇರುವೆಯಂತೆ ಮುಕುರಿದ ಮನೆಯೊಳಗಿಂದ,<br /> ಇಡಿಯ ಪಿಟ್‍ಸ್‍ಬರ್ಗಿಗೆ ಪಿಟ್‍ಸ್‍ಬರ್ಗೇ ನೋಡುತ್ತಿದೆ<br /> ತನ್ನನ್ನು ಹೊಚ್ಚಿ ಹಾಸಿದ ಹಿಮರಾಶಿಯನ್ನು.</p>
								<p>ಮೇರಿಲ್ಯಾಂಡ್ ರಾಜ್ಯದ ಒಂದು ಪ್ರಮುಖ ನಗರ ವಾಷಿಂಗ್‍ಟನ್ ಡಿಸಿ. ಇದು ರಾಷ್ಟ್ರದ ರಾಜಧಾನಿ. ಇಲ್ಲಿನ ಚರಿತ್ರಾರ್ಹ ಪ್ರೇಕ್ಷಣೀಯ ಸ್ಥಳಗಳಲ್ಲಿ ಅಬ್ರಹಾಂ ಲಿಂಕನ್‍ನ ಸ್ಮಾರಕವೂ ಒಂದು. ರಾಷ್ಟ್ರದ ೧೬ನೇ ಅಧ್ಯಕ್ಷನಾಗಿದ್ದ ಅಬ್ರಹಾಂ ಲಿಂಕನ್ (೧೮೬೧-೧೮೬೫) ದಾಸ್ಯ ವಿಮೋಚನೆಗಾಗಿ ಹೋರಾಡಿದವನು. ''ಪ್ರಜೆಗಳಿಂದ, ಪ್ರಜೆಗಳಿಗಾಗಿ, ಪ್ರಜೆಗಳ ಸರ್ಕಾರ''- ಇರಬೇಕೆಂದು ಘೋಷಿಸಿದವ (ಗೆಟ್ಟಿಸ್‍ಬರ್ಗ್ ಭಾಷಣ, ೧೮೬೩). ನಮ್ಮ ಮಹಾತ್ಮಾ ಗಾಂಧಿಯವರಂತೆ ತನ್ನ ದೇಶದವನೊಬ್ಬ ನಿಂದಲೇ ಗುಂಡಿಗೀಡಾಗಿ ಅಮರನಾದವ ಈತ. ಈ ಲಿಂಕನ್‍ನ ಆಳೆತ್ತರದ ಬೃಹದಾಕಾರದ ಸುಖಾಸೀನ ಪ್ರತಿಮೆ ಈ ಲಿಂಕನ್ ಸ್ಮಾರಕಾಲಯದಲ್ಲಿ ಕಂಡಾಗ ಕವಿ ಊಹಿಸುತ್ತಾರೆ:</p>
								<p class="verse">ಒಬ್ಬನೇ ತಾರೆಗಳ ಸನಿಹದಲಿ ನೀ ಕುಳಿತೆ.<br /> ಇವೆ ನಿನ್ನ ಕಿಸೆಯೊಳೊಂದೆರಡು ತಾರೆ.<br /> ನಿನ್ನ ಮೊಗದಲ್ಲಿಹುದು ಮುಗಿಯಲಾರದ ಚಿಂತೆ.<br /> ತೀರಲಾರದ ಕರುಣೆ: ಇಲ್ಲ ಮೇರೆ......<br /> ಕೊಳಗುಳದವನಿವಾರ್ಯವೆಂದು ತಳಮಳಗೊಂಡೆ<br /> ವಿಜಯ ವರಿಸಿತು ನಿನ್ನ ಮಾಲೆ ಹಾಕಿ.<br /> ಇಷ್ಟು ಬೇಗನೆ ಸ್ವರ್ಗ ಭೂಮಿಗಿಳಿಯುವುದು ಬೇಡ?<br /> ನಿನ್ನ ಕೊಂದನು ಪಾಪಿ, ಸ್ವರ್ಗದೆಡೆ ನೂಕಿ!</p>
								<p>ಗೋಕಾಕರು ನ್ಯೂ ಜೆರ್ಸಿ ರಾಜ್ಯದ ಪ್ರಿನ್ಸ್‍ಟನ್ ವಿಶ್ವವಿದ್ಯಾಲಯಕ್ಕೆ ಭೇಟಿ ಕೊಡುತ್ತಾರೆ. ಅಲ್ಲಿ ಆಗ ಅವರಿಗೆ ಪ್ರಖ್ಯಾತ ವಿಜ್ಞಾನಿ ಐನ್‍ಸ್ಟೈನ್ ನೆನಪಾಗುತ್ತಾನೆ. 'ಸಾಪೇಕ್ಷ ಸಿದ್ಧಾಂತ'ದ ಮೂಲಭೂತ ತತ್ವಗಳನ್ನು ಬೋಧಿಸಿದ ವಿಜ್ಞಾನಿ ಐನ್‍ಸ್ಟೈನ್ ಒಬ್ಬ ಋಷಿಯಂತೆ ಬಾಳಿದವ. ಸಂದರ್ಶಕನೊಬ್ಬ ಐನ್‍ಸ್ಟೈನ್‍ನನ್ನು ಪ್ರಶ್ನಿಸಿ, ''ವಸ್ತುವಿನ ಸೂಕ್ಷ್ಮಾತಿಸೂಕ್ಷ್ಮ ಭಾಗವಾದ ಅಣು ಬಗ್ಗೆ ಏನು ಹೇಳುತ್ತೀರಿ?''- ಎಂದಾಗ, ಅವರು ಉತ್ತರಿಸಿದರಂತೆ: ''ದೇವರ ದೃಷ್ಟಿಯಲ್ಲಿ ಅಣು ಹೇಗೆ ಕಾಣುತ್ತದೆ ಎನ್ನುವುದನ್ನು ನಾನಿನ್ನೂ ನೋಡಿ ತಿಳಿಯಬೇಕಾಗಿದೆ ಅಂತ. ಅದನ್ನು ತಿಳಿಯಲೆಂದೇ ಇಷ್ಟು ಬೇಗ ದೇವಲೋಕಕ್ಕೆ ನೀವು ಹೋದಿರೇನು?''- ಎಂದು ಪ್ರಶ್ನಿಸುತ್ತಾರೆ ಗೋಕಾಕರು. ಇಲ್ಲಿ ಬಾರಿಸುವ ಗಂಟೆ ಎಲ್ಲರನ್ನೂ ಜಾಗೃತಗೊಳಿಸುವ ಒಂದು ಕರೆಗಂಟೆ:</p>
								<p class="verse">ಋಷಿಯಂತೆ ಬಾಳಿ ಋಷಿಯಂತೆ ಕಾಣ್ಕೆಯ ಕಂಡೆ.<br /> ಯಾವ ಲೋಕದೊಳಿಂದು ನಿನ್ನ ಧ್ಯಾನ?<br /> ದೇವ ದೃಷ್ಟಿಯಲಣುವು ತೋರ್ವ ಬಗೆಯನು ತಿಳಿಯೆ<br /> ದೇವಲೋಕಕ್ಕೇನು ನಿನ್ನ ಯಾನ?<br /> ಓ ಗೆಳೆಯ ಬಿಟ್ಟುಬಿಡು! ಗಂಟೆ ಬಾರಿಸಲೇನು?<br /> ಇಲ್ಲ ದೇಹವು ಕೂಡ. ಆಪ್ತರೆಲ್ಲಿ?<br /> ಸರಿಯದಿರಲೀ ಮೌನ. ಹಾರಿಹೋಗಿದೆ ಹಕ್ಕಿ.<br /> ಬಾ, ಋಷಿಗೆ ನಿನ್ನ ಪುಷ್ಪಾಂಜಲಿಯ ಚೆಲ್ಲಿ.</p>
								<p class="vertical-delimiter" />
								<p>ಹೋದ ಹೋದಲೆಲ್ಲಾ ಗೋಕಾಕ್ ಮತ್ತು ಅವರ ಸಂಗಡಿಗರಿಗೆ ರಾಜಾತಿಥ್ಯವೇ ಸಿಗುತ್ತಿತ್ತು. ವಿಶ್ವವಿದ್ಯಾಲಯದ ಪ್ರಾಧ್ಯಾಪಕರುಗಳು, ಶಿಕ್ಷಣ ತಜ್ಞರು ಇವರನ್ನು ತುಂಬು ಗೌರವದಿಂದ ಆಮಂತ್ರಿಸಿ ಕೆಲವೊಮ್ಮೆ ತಮ್ಮ ಮನೆಗೂ ಕರೆದು ಭೋಜನ ಕೂಟವಿತ್ತು ಸತ್ಕರಿಸುತ್ತಿದ್ದರು. ಇಂತಹ ಸಂದರ್ಭಗಳಲ್ಲಿ ಆತಿಥೇಯರು ಗೋಕಾಕರೊಂದಿಗೆ ಮನಬಿಚ್ಚಿ ಮಾತನಾಡುತ್ತಿದ್ದರು. ಇಂತಹ ವಾತಾವರಣದಲ್ಲಿ ಗೋಕಾಕರು ಕಂಡ ಅಮೆರಿಕನ್ನರ ಮನೋವೈಶಾಲ್ಯ, ಸಹೃದಯತೆಗಳನ್ನು ಹೀಗೆ ದಾಖಲಿಸಿದ್ದಾರೆ:</p>
								<p class="verse">ನೀವು ಸುಗುಣರು, ನಿಮ್ಮ ಹೃದಯದೌದಾರ್ಯ<br /> ಮಾಡಿಸಿತು ನಿಮ್ಮಿಂದ ಮನವುಗುವ ಕಾರ್ಯ.<br /> ಹತ್ತು ಜನರನ್ಯದೇಶೀಯರನು ಕರೆದು<br /> ನಲಿದಾಡಿದಿರಿ ಭೇದಭಾವ ಮರೆದು<br /> ಮಮತೆಯಿಂದೌತಣಿಸಿ ಸವಿಯೂಟವಿತ್ತು:<br /> ನಿಮ್ಮ ಮನೆ ನಮ್ಮ ಮನೆಯೆಂದೆಮಗೆ ಗೊತ್ತು!<br /> ನಿಮ್ಮ ಧ್ವಜದೊಡನೆಮ್ಮ ಧ್ವಜ ಭುಜವ ಹಚ್ಚಿ,<br /> ರಾಜಿಸಿತು ಮೇಜಿನೆಡೆ ಹೃದಯ ಬಿಚ್ಚಿ.<br /> ನಿಮ್ಮೊಡನೆ ಮಾತಾಡಿ ನಕ್ಕು ಕೆಲೆದು<br /> ಬೆರೆದಾಗ ಮನವಿತ್ತು ಭರತದಿ ನಲಿದು.<br /> ವರ್ಣಭೆದವು ಕಾಯ: ಕಾಯಕದಲ್ಲಿಲ್ಲ.<br /> ನೆಲವಿರಲಿ, ಕಡಲಿರಲಿ, ಸೀಮೆ ಎದೆಗಿಲ್ಲ<sup><a epub:type="noteref" href="999-aside.xhtml#id-001.94">೨೬</a></sup></p>
								<p class="vertical-delimiter" />
								<p>ವಾಷಿಂಗ್‍ಟನ್‍ನಲ್ಲಿ ಚಿತ್ರಸಂಗ್ರಹಾಲಯಕ್ಕೆ ಭೇಟಿಯಿತ್ತಾಗ ಬೇರೊಂದು ಗಂಧರ್ವ ಲೋಕಕ್ಕೆ ಬಂದೆವೇನೋ ಅನ್ನಿಸಿಬಿಟ್ಟಿತು ಗೋಕಾಕರಿಗೆ. ಕಾಮನಬಿಲ್ಲಿನ ಸಮುದ್ರವೇ ಇಲ್ಲಿ ಸೂರೆಯಾಗಿದೆಯೇನೋ ಎನ್ನುವಷ್ಟರ ಮಟ್ಟಿಗೆ ಬಣ್ಣಬಣ್ಣಗಳ ರಿಂಗಣ ಕುಣಿತ ಇಲ್ಲಿದೆ. ಬಗೆಬಗೆಯ ಚಿತ್ರಸಂಪ್ರದಾಯಗಳ ಮಾದರಿಗಳು ಇಲ್ಲಿವೆ. ಬೆರಗಾದ ಕವಿಹೃದಯ ಹೀಗೆ ಹೇಳಿಸುತ್ತದೆ:</p>
								<p class="verse">ಬಂದೆವು ಗಂಧರ್ವಲೋಕಕೆ:<br /> ಚಿತ್ರಕಲೆಯ ನಾಕಕೆ!<br /> ಕಣ್ಣೆರಡೂ ತುಂಬಿ ತುಳುಕಿ<br /> ಆನಂದಕೆ ಬಾಗಿ ಬಳುಕಿ<br /> ಸಂತತವಿದೆ ಹೃದಯಸ್ಪಂದನ:<br /> ಎಂಥ ದಿವ್ಯ ಬಂಧನ!....<br /> ಇದೋ ತ್ರಿಕೋನ ಷಟ್ಕೋನ;<br /> ಸರಲ ರೇಖೆಗಳ ಯಾನ;<br /> ವರ್ತುಲಗಳ ಗೂಢ ನಿಧಿ;<br /> ಅರ್ಧಚಂದ್ರಗಳ ಸನ್ನಿಧಿ;<br /> ಬಿಂದುಗಳ ನಿಮಿಷ ವಾರಿಧಿ......<br /> ನೂರು ಶೈಲಿ - ನೂರು ಬಂಧ.<br /> ಒಂದೊಂದಕು ಅದರ ಛಂದ!<br /> ವಾಸ್ತವ ರಮಣೀಯತೆ,<br /> ಮಾರ್ಗದ ಕಮನೀಯತೆ.<br /> ಮಂಜುಗಲೆಯ ಗೂಢ ರೀತಿ,<br /> ಸಂಪ್ರದಾಯಗಳ ಪ್ರತೀತಿ.<br /> ಸಿಝ್ಯಾನ್ ತಂದ ನವ್ಯತೆ,<br /> 'ಕ್ಯೂಬಿಸ್ಟ್'ನ ಭವ್ಯತೆ......<br /> ಕಂಡ ಕಣ್ಣು, ಬರೆದ ಕೈ-<br /> ಅದಕೆ ಹಲವು ಹೆಸರು ಮೈ.<br /> ಬಾಚೆಚೆಲಿ, ಟೈಶಿಯನ್,<br /> ಫ್ರಾಫಿಲಿಪೋ ಲಿಪಿ;<br /> ವಿಸ್ಲರ್, ಟರ್ನ್‍ರ್, ಗ್ರೇನ್‍ಸ್ ಬರೋ<br /> ರ್ಯಾಫೆಲ್, ರೆಂಬ್ರಾಂಟ್, ರುಬೆನ್!<br /> ನಕ್ಷತ್ರಗಳಂತೆ ಹೊಳೆವ<br /> ಹೆಸರ ಹಿರಿಮೆ ಯಾವನಳೆವ?<sup><a epub:type="noteref" href="999-aside.xhtml#id-001.95">೨೭</a></sup></p>
								<p class="vertical-delimiter" />
								<p>ಅಮೆರಿಕಾದ ಉತ್ತರ-ಪೂರ್ವದಲ್ಲಿ ಇರುವ ನ್ಯೂ ಇಂಗ್ಲೆಂಡ್ ಪ್ರದೇಶದಲ್ಲಿ ಗೋಕಾಕರು ಕಂಡ ಮಾಗಿ ಅವರ ಮನಸೆಳೆಯಿತು. ಬಗೆಬಗೆಯ ಹೂವುಗಳು ಭೂಮಾತೆಗೆ ಚಾಮರವನ್ನೇ ಬೀಸಿವೆ ಎಂದು ಅನ್ನಿಸಿತು. ಸಂತಸ, ಉದ್ವೇಗ, ಉನ್ಮಾದಗಳನ್ನು ಕವಿ ಹೀಗೆ ಕಾಣಿಸಿದ್ದಾರೆ:</p>
								<p class="verse">ಬರಿ ಮಾನವರೇ ಏಕೆ?<br /> ದೇವತೆಗಳೇ ಬಂದು ನೋಡಬಹುದು-<br /> ಮಾಗಿಯಲಿ ಕಾನನವು ನಂದನವಿರುವ ಪರಿಯ.<br /> ಗಂಧರ್ವರೊಲಿದಲ್ಲಿ ಹಾಡಬಹುದು!<br /> ಬೆಟ್ಟವೇ ಆಗಿಹುದು ಬೆಂಕಿಬೆಟ್ಟ!<br /> ಭೂಮಾತೆಗೆ ಮರ ಚಾಮರ ಬೀಸಿವೆ,-<br /> ಬಣ್ಣ, ಬಣ್ಣ, ಬಣ್ಣ,<br /> ಸಾಲವೆರಡು ಕಣ್. ಅಮರೇಂದ್ರನೆ! ಕೊಡು<br /> ನನಗೆ ನಿನ್ನ ಕಣ್ಣ!<br /> ನೋಡಿ ಇದ ತಣಿಯುವೆನಣ್ಣ!......<br /> ಹಳದಿಗೆಂಪು ಹಸಿರುಗೆಂಪು<br /> ಹೊಂದಾವರೆಯ ಕೆಂಪು, ಕೆಂದಾವರೆಯ ಕೆಂಪು.<br /> ಕೇದಿಗೆಯೇ ಕುಸುರೆಲೆಯಾದ ಕಾನನ.<br /> ಗುಲಾಬಿಯೇ ಎಲೆಯಾಗಿ ಪುನರ್ಜನನ.<br /> ಹವಳಗೆಂಪು, ಮದರಂಗಿಗೆಂಪು.<br /> ಕೃಷ್ಣಾರ್ಜುನರ ಧವಲ-ಶ್ಯಾಮ ವರ್ಣ:<br /> ದಶಾವತಾರದಾಟವನಾಡಿತೋ ಪರ್ಣ!<br /> ಬಿಳಿಗೆಂಪು, ಬಿಳಿಹಳದಿ,<br /> ಮಿದುಹಳದಿ, ಕುಂಕುಮಹಳದಿ;<br /> ಔತಣವಿತ್ತಳೋ ಕಾನನ ಕೆಳದಿ!<br /> ಗಿಳಿಹಸಿರು ಬಿಳಿಹಸಿರು, ಏನೆಲ್ಲ ಬಣ್ಣದ ಕುಸಿರು.<br /> ಅರುಣಾರುಣವಾಯಿತೋ ಬ್ರಹ್ಮನ ಹೊಂಬಸಿರು!<br /> ಕಾಡಿಗೆಗೆಂಪು ಕಿತ್ತಳೆಗೆಂಪು,<br /> ಪಾಟಲಗೆಂಪು, ಕೇಸರಿಗೆಂಪು:<br /> ದಿಗಂಬರವೇ ಪೀತಾಂಬರವಾಗಿ<br /> ಅರುಣಾಂಬರವಾಗಿ ಸ್ವರ್ಣಾಂಬರವಾಗಿ<br /> ಶೂನ್ಯವೆಲ್ಲ ದೇವಮಯವಾಗಿ<br /> ಪರಾಂಬರಿಸುವದೋ ದಣಿದ ಮನುಕುಲವನ್ನು.<br /> ಕಳೆಯುವದು ಚಿತ್ತದ ವ್ಯಾಕುಲವನ್ನು!<sup><a epub:type="noteref" href="999-aside.xhtml#id-001.96">೨೮</a></sup></p>
								<p>''ಮೂಡಣ ಮೂಡಣವೇ, ಪಡುವಣ ಪಡುವಣವೇ; ಎಂದೆಂದೂ ಅವು ಜೊತೆಗೂಡವು''-ಎಂಬ ಲೋಕೋಕ್ತಿಯೊಂದಿದೆಯಲ್ಲ. ನೂರಾ ಎಂಭತ್ತು ಡಿಗ್ರಿ ವಿಮುಖವಾಗಿರುವ, ಧ್ರುವಗಳಷ್ಟು ಅಂತರವಿರುವ ಇವುಗಳ ಸಂಭಾಷಣೆಯೂ ಸ್ವಾರಸ್ಯಕರವೇ! ಮೊದಲು, ಪಶ್ಚಿಮ ಬೀಗಿ, ಕೊಚ್ಚಿಕೊಳ್ಳುತ್ತದೆ:</p>
								<p class="verse">ಪಡುವಣವೆನ್ನುತ್ತಿದೆ-<br /> ಪಂಚಭೂತಗಳು ನನ್ನ ಸೇವಕರು<br /> ನಮ್ಮ ಪೌರುಷಕೆ ನಾವು ಭಾವಿಕರು<br /> ಹಡಗವು ಬೇಕು, ವಿಮಾನ ಬೇಕು<br /> ರಾಡರು ಬೇಕು, ಬೆಲಾಸ್ಟು ಬೇಕು<br /> ಅಣ್ವಸ್ತ್ರವು ಬೇಕು.<br /> ನೋಡಿದು: ನಾ ಕಟ್ಟಿದ ಬೀದಿ<br /> ಮಂಗಳ ಲೋಕಕೆ ಆಗಿದೆ ಹಾದಿ<br /> ಜ್ಞಾನದ ಪರಮಾವಧಿಯನೆ ಮುಟ್ಟಿ<br /> ಮಾನವನಾಗಿಹ ಜಗಜಟ್ಟಿ</p>
								<p>ಇದಕ್ಕೆ ಪೂರ್ವ ಉತ್ತರಿಸುವ ಬಗೆ ನೋಡಿ:</p>
								<p class="verse">ಮೂರು ಪಾಲು ನಿನ್ನುಕ್ತಿ ನಿಜ<br /> ಉಕ್ತಿಯೊಳಭಿಮಾನವು ಸಹಜ<br /> ನಿನ್ನ ಹಾದಿಯನೆ ತುಳಿವೆನು ನೋಡು.</p>
								<p>ಆದರೆ, ಒಂದು, ಒಂದೇ ಒಂದು ಕಿವಿ ಮಾತು:</p>
								<p class="verse">ನಿನ್ನ ಧರ್ಮವಾಗಿದೆ ವ್ಯವಹಾರ<br /> ನಿನ್ನ ಕುವರರಾ ಭದ್ರಾಕಾರ<br /> ಹೃದಯದ ಶೂನ್ಯವ ಮುಚ್ಚಿಹುದು<br /> ದಾಹವು ಹೆಚ್ಚಿಹುದು.<br /> ರಾಜಕಾರಣ, ಮೋಸ, ಯುದ್ಧ:<br /> ಇದಕೂ ಮೇಲಲ್ಲವೆ ಬುದ್ಧ?</p>
								<p>ಇಷ್ಟೆಲ್ಲ ತಿಳಿಹೇಳಿದರೂ ''ಪೌರುಷವೆ ಆನಂದ, ಪೌರುಷವೆ ಶಾಂತಿ''- ಎಂದು ಎದೆ ತಟ್ಟಿಕೊಳ್ಳುವ 'ಪಶ್ಚಿಮ'ಕ್ಕೆ 'ಪೂರ್ವ'- ಏನು ಹೇಳಬಲ್ಲದು?</p>
								<p class="verse">ಅಪೌರುಷೇಯದೊಡನಿದ್ದ<br /> ಪೌರುಷ ಮರೆಯಾಗದಂತೆ<br /> ಪಣ ತೊಟ್ಟಿದೆ-ಬಾಳ್ವುದೆಂದು</p>
								<p>ಇದಕ್ಕೆ ಕವಿ ಹೇಳುವ ಸಮಾಧಾನದ ಸಾಂತ್ವನದ ಮಾತೊಂದೇ-</p>
								<p class="verse">ಪೌರುಷದೀ ಸ್ಪರ್ಧೆಯಲ್ಲಿ ಮೂಡಣವೆ,<br /> ನೀನಪೌರುಷೇಯವ ಮರೆಯದಿರು<br /> ಬೆರಸು ಪ್ರೇಯ-ಶ್ರೇಯವ.</p>
								<p>ಈ ಪ್ರೇಯಸ್ಸು-ಶ್ರೇಯಸ್ಸಿನ ಮಾತು ಕಠೋಪನಿಷತ್ತಿನದು; ಭಗವದ್ಗೀತೆಯದು. ಜೀವನದ ಹಲವು ಮಜಲುಗಳಲ್ಲಿ ಬಾಳು ಕವಲೊಡೆದು, ಶ್ರೇಯಸ್ಸು ಮತ್ತು ಪ್ರೇಯಸ್ಸು ತನ್ನನ್ನು ಆರಿಸಿಕೋ, ತನ್ನನ್ನು ಆರಿಸಿಕೋ ಎಂದು ಬಂದು ಕೇಳಿಕೊಳ್ಳುತ್ತವೆಯಂತೆ. ಯಾವ ಹಾದಿಯನ್ನು ತುಳಿಯಬೇಕೆಂಬುದು ನಮ್ಮ ವಿವೇಚನೆಗೆ ಬಿಟ್ಟಿದ್ದು.</p>
								<p class="verse">ನಮ್ಮ ಜೀವನ-ಪಥದಿ ಒಂದಲ್ಲ ಒಂದು ದಿನ<br /> ಆ ಕವಲು ದಾರಿಯ ಬುಡವ ಸಂಧಿಸಲೇ ಬೇಕು;<br /> ಆಗ ಶ್ರೇಯ-ಪ್ರೇಯವು ಬಂದು<br /> ಕೈ ಮುಗಿದು ಕೇಳುವುವು:<br /> 'ಇತ್ತ ಬಾ, ಇತ್ತ ಬಾ, ನನ್ನತ್ತ ಬಾ ಬಾ'ರೆಂದು;<br /> ದೂರದೃಷ್ಟಿಯ ಧೀರ 'ಶ್ರೇಯಸ್ಸ' ಬಯಸಿದರೆ,<br /> ನಡೆವ ಮಂದಮತಿ ಬರಿ ಯೋಗಕ್ಷೇಮದ<br /> 'ಪ್ರೇಯಸ್ಸಿ'ನೆಡೆಗೆ!<sup><a epub:type="noteref" href="999-aside.xhtml#id-001.97">೨೯</a></sup></p>
								<p>ಇದನ್ನೇ ಗೋಕಾಕರು ಇಲ್ಲಿ ಚರ್ಚಿಸುತ್ತಿರುವುದು.</p>
								<p class="vertical-delimiter" />
								<p>ದೇಹ ಅಲ್ಲಿದ್ದರೂ, ಮನಸ್ಸೆಲ್ಲಾ ಇತ್ತಲಿತ್ತಲೇ. ತಾಯ್ನಾಡತ್ತಲೇ ಸೆಳೆತ. ಸುಖದ ಸುಪ್ಪತ್ತಿಗೆಯ ಮೇಲೆ, ಪಲ್ಲಂಗದಮೇಲೆ ಪವಡಿಸಿದ್ದರೂ, ಕಣ್ಣಿಗೆ ನಿದ್ದೆ ಹತ್ತದೆ ತೌರಿನದೇ ನೆನಪು, ದಟ್ಟ ಮೆಲುಕು:</p>
								<p class="verse">ನನ್ನ ನಾಡಿನಲ್ಲಿ ನನಗನ್ಯಾಯವಾದರೂ<br /> ನಾನು ಕನವರಿಸಿದಾದರ್ಶ<br /> ಕನಸಾಗಿಯೆ ಉಳಿದರೂ<br /> ನಾ ಕೇಳುವ ಹೃದಯವಂತಿಕೆ<br /> ನಾ ಬೇಡುವ ನ್ಯಾಯಬುದ್ಧಿ<br /> ನಾ ಪ್ರಾರ್ಥಿಸುವ ಸಾಮರಸ್ಯ<br /> ನಾ ಧೇನಿಸುವ ಐಕ್ಯ<br /> ಬರಿ ಮರೀಚಿಕೆಯಾಗಿ<br /> ಮಣ್ಣಿನಲ್ಲಿ ಕಳೆದರೂ<br /> ಅತ್ತೇನು ನಾನು ಭಾರತಿಯೊಡನೆ<br /> ಸತ್ತೇನು ಅವಳುಳಿದ ಮಕ್ಕಳೊಡನೆ<br /> ಆದರಿದು ನನ್ನ ಭಾರತ<br /> ನನ್ನ ನಾಡು......<br /> ಹೊಟ್ಟೆಗನ್ನವಿಲ್ಲದೆ, ತಲೆಗೆಣ್ಣೆಯಿಲ್ಲದೆ<br /> ಸಾವಿರ ಮಕ್ಕಳಲೆದರೂ<br /> ಬೆಳ್ಳಕ್ಕರಿಗರು ಊರಿಗೂರಿಗುಳಿದು<br /> ನಾಡಿನಜ್ಞಾನವನು ನೂರ್ಮಡಿಸಿದರೂ<br /> ಅವರಾಪತ್ತು ನನ್ನದೆಂದೇನು<br /> ನನ್ನ ಜ್ಞಾನ ಅವರದೆಂದೇನು<br /> ಇದು ನನ್ನ ಭಾರತ-<br /> ನನ್ನ ನಾಡು!<sup><a epub:type="noteref" href="999-aside.xhtml#id-001.98">೩೦</a></sup></p>
								<p class="vertical-delimiter" />
								<p>ಕವಿ ಬಹಳ ಆಶಾವಾದಿ. ವ್ಯಕ್ತಿಯ ಜೀವನದಂತೆ ರಾಷ್ಟ್ರಗಳ ಏಳು ಬೀಳುಗಳೂ ಚಕ್ರಾರಪಂಕ್ತಿರಿವ. ನಮ್ಮ ದೇಶವೂ ಒಂದಲ್ಲ ಒಂದು ದಿನ ತನ್ನ ಸುವರ್ಣಯುಗವನ್ನು ಮತ್ತೆ ಕಂಡೇ ಕಾಣುತ್ತದೆ. ಆ ದಿನಕ್ಕೆ ತುಂಬು ವಿಶ್ವಾಸದಿಂದ ಕಾಯೋಣ:</p>
								<p class="verse">ಇಂದು ಮೂಡದಿರುವದು<br /> ನಾಳೆ ಒಡ ಮೂಡೀತು.<br /> ಇಂದು ಪಡೆಯದ ಭಾಗ್ಯವನ್ನು<br /> ನಾಡು ನಾಳೆ ಪಡೆದೀತು.<br /> ಓ ನನ್ನ ಹೃದಯವೇ!<br /> ನೀ ಹಿಗ್ಗು, -ನನ್ನ ನಾಡಿಗೆಲ್ಲ ಹಿಗ್ಗಾಗುವಂತೆ.<br /> ಓ ನನ್ನ ಬುದ್ಧಿಯೇ!<br /> ನೀನು ತಿಳಿ,- ನಾಡೆಲ್ಲ ತಿಳಿಯಾಗುವಂತೆ!<br /> ಓ ನನ್ನ ಪ್ರಾಣವೇ!<br /> ನೀನು ಸಾಹಸಮಾಡು, ಗೆಲ್ಲು,-<br /> ನಾಡೆಲ್ಲ ಚಿನ್ನವಾಗುವಂತೆ.<br /> ಓ ನನ್ನ ಆತ್ಮವೇ!<br /> ನೀನು ಕಣ್ ತೆರೆ,-<br /> ಸೂರ್ಯನು ಕಣ್ದೆರೆದಂತೆ.<br /> ಆಗ ನನ್ನ ನಾಡು ಜಗದ ಕಣ್ಣಾದೀತು.<br /> ಭುವನದ ಭಾಗ್ಯವಾದೀತು.<br /> ಲೋಕದ ಹೃದಯವಾದೀತು.<br /> ಇಳೆಯ ಆತ್ಮವಾದೀತು.<br /> ಇದು ನನ್ನ ಭಾರತ.<br /> ನನ್ನ ನಾಡು!<sup><a epub:type="noteref" href="999-aside.xhtml#id-001.99">೩೧</a></sup></p>
								<p>''ವಿದ್ಯಾರ್ಥಿ ಅತಿ ಸುಖವನ್ನ ಬಯಸಬಾರದು, ತುಂಬಾ ಸುಖ ಇಚ್ಚೆ ಪಡುವವನಿಗೆ ವಿದ್ಯೆ ಲಭಿಸದು''<sup><a epub:type="noteref" href="999-aside.xhtml#id-001.100">೩೨</a></sup> - ಎಂಬ ಲೋಕೋಕ್ತಿ ಇಲ್ಲಿಗೆ ಅನ್ವಯಿಸು ವುದಾದರೆ, ಅಮೆರಿಕಾದಲ್ಲಿ ಕೆಲವೆಡೆ ಇದಕ್ಕೆ ತದ್ವಿರುದ್ಧವಾದುದನ್ನು ಕಂಡಾಗ ಯಾರಿಗಾದರೂ ಬೆರಗಾದೀತು. ವಿದ್ಯಾರ್ಥಿ ದೆಶೆಯಲ್ಲೇ ಹುಡುಗ ಹುಡುಗಿಯರು ಸ್ವಚ್ಛಂದ ಪ್ರವೃತ್ತಿಯಲ್ಲಿ ತೊಡಗಿದ್ದಾಗ ಇವರಿಗೆ ಓದು ಹತ್ತುವುದಾದರೂ ಹೇಗೆ? ಎಂಬ ಪ್ರಶ್ನೆ ಯಾರ ಮನಸ್ಸಿನಲ್ಲಾದರೂ ಉದ್ಭವಿಸೀತು. ಗೋಕಾಕರು ಹೇಳುತ್ತಾರೆ:</p>
								<p class="verse">''ವಾರದೆಲ್ಲೆಡೆ ಮಿಡಿತ; ಕೊನೆಗೆ ಕುಣಿತ ಕುಡಿತ<br /> ತನ್ನ ಕಾದಲಳೊಡನೆ ಕಾಮಲೀಲೆ;<br /> ಗೃಹಸ್ಥಾಶ್ರಮಿಯಿವನು ವಿದ್ಯಾರ್ಥಿ ದೆಶೆಯಲ್ಲಿ!<br /> ಬ್ರಹ್ಮಚಾರಿಯು ಮದುವೆಯಾದ ಮೇಲೆ!......<br /> ನಾಡಿನೀ ತರುಣ ತಾರುಣ್ಯವೆ ಎದ್ದಿಂತು<br /> ಕುಣಿದಿರಲು ನಾಡ ಭವಿತವ್ಯ-ನಾಳೆ?<br /> ಸಕಲ ಭಾಗ್ಯ ವಿಧಾತನಿದರ ಸತ್ಯವ ಬಲ್ಲ<br /> ಈಗಿಹುದು ಹುಚ್ಚೆದ್ದು ಕುಣಿವ ವೇಳೆ!''</p>
								<p>ಆಧುನಿಕ ಕನ್ನಡ ಕಾವ್ಯಕ್ಕೆ 'ಇಂದಿಲ್ಲ ನಾಳೆ' ಒಂದು ಶ್ರೇಷ್ಠ ಕೊಡುಗೆ. ಇಂದಿನ ಜೀವನದ ಹಲವು ಕ್ಷೇತ್ರಗಳನ್ನು ಕಾವ್ಯಕ್ಕೆ ಒಗ್ಗಿಸಿಕೊಂಡಿರುವ ಈ ಕೃತಿಯ ಸಾಧನೆ ಸಾಮಾನ್ಯವಲ್ಲ. ಈ ಕೃತಿಯ ಹಲವು ಕವನಗಳು ವಾಗ್‍ವಿಜೃಂಭಣೆ, ಛಂದೋನಾವೀನ್ಯ ವೈವಿದ್ಯಗಳು, ವಿಚಾರಶೀಲತೆ, ಭಾವನಿರ್ಭರತೆ ಮತ್ತು ವಸ್ತು ವೈಚಿತ್ರ್ಯಗಳು ವಿನಾಯಕರ ಕಾವ್ಯದ ದೊಡ್ಡಸಾಧನೆಯನ್ನು ಸೂಚಿಸುತ್ತವೆ.<sup><a epub:type="noteref" href="999-aside.xhtml#id-001.101">೩೩</a></sup></p>
							</section>
							<section class="level3 numbered" epub:type="chapter" role="doc-chapter" id="id-">
								<h3 class="level3-title" epub:type="title">ದಿನವೂ ಸಾಯುದಕ್ಕಿಂತ ವಿರಾಮರಣವೇ ಲೇಸು </h3>
								<p class="verse">ವರಂ ತೇಜಸ್ವಿನೋ ಮೃತ್ಯುಃ, ನ ತು ಮಾನಾವಖಂಡನಂ।<br />ಮೃತ್ಯುಃ ತತ್ ಕ್ಷಣಿಕೋ ದುಃಖಂ, ಮಾನಭಂಗೋ ದಿನೇ ದಿನೇ।।</p>
								<p class="quote-author"><strong><em>-ಶಾಙ್ರ್ಗಧರ ಪದ್ಧತಿ ೧೭೪೩</em></strong></p>
								<p class="myquote">ಬಂದೆರಗೆ ಸಾವಿನ ಹದ್ದು, ಹೊಡೆತ ತಂದೀತೊಮ್ಮೆ ನೋವು;<br />ಅಡಿಗಡಿಯ ಮಾನಭಂಗಕ್ಕಿಂತ ಸಾವೇ ಲೇಸು, ಅಲ್ಲವೇನ?<br />ಕ್ಷಣಕಾಲ ನುಂಗಿ ಸಹಿಸಿ ಅಸು ನೀಗೆ ಮುಗಿಯಿತದರ ಕಥೆ,<br />ಅವಮಾನ ತಾಳಿ, ಸಾಹಸಿ ಅನುದಿನ ಸಾವ ಬಯಸುತಾನ?</p>
								<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
							</section>
							<section class="level2 numbered" epub:type="chapter" role="doc-chapter" id="id-">
								<h2 class="level2-title" epub:type="title">ಕೆ.ಎಸ್. ನರಸಿಂಹಸ್ವಾಮಿ: ಒಂದು ನೆನಪು</h2>
								<p>ಕನ್ನಡದ ಜನಮನವನ್ನು ಸೂರೆಗೊಂಡ ದಿವಂಗತ ಶ್ರೀ ಕೆ.ಎಸ್. ನರಸಿಂಹ ಸ್ವಾಮಿಗಳ ಕಾವ್ಯವನ್ನು ಕುರಿತು ಹಲವಾರು ಜನ ವಿದ್ವಾಂಸರು ಈಗಾಗಲೇ ವಿಮರ್ಶೆ ಮಾಡಿದ್ದಾರೆ. ಅವರ ಕಾವ್ಯದ ವೈಶಿಷ್ಟ್ಯ ಏನು? ಕೆ.ಎಸ್.ನ. ಅವರು ಬರೆದಿದ್ದೆಲ್ಲಾ ಅಷ್ಟು ಜನಪ್ರಿಯ ಆಗಿದ್ದು ಹೇಗೆ ಮತ್ತು ಏಕೆ? ಈ 'ಮೈಸೂರು ಮಲ್ಲಿಗೆ'ಯ ಕಂಪು ಕರ್ನಾಟಕದ ಉದ್ದಗಲಕ್ಕೂ ಹರಡಿ, ಕನ್ನಡಿಗರು ಎಲ್ಲೆಲ್ಲಿದ್ದರೋ ಅಲ್ಲೆಲ್ಲಾ, ದೇಶ ವಿದೇಶಗಳಲ್ಲೂ ಕೆಎಸ್‍ನ ಮನೆಮಾತಾಗಿರುವುದರ, ಅಮರರಾಗಿರುವುದರ ರಹಸ್ಯ ಏನು? ಎಂದು ಯೋಚಿಸಿದ್ದಾರೆ, ಮಾತನಾಡಿದ್ದಾರೆ ಮತ್ತು ಬರೆದೂ ಇದ್ದಾರೆ. ಈ ಗುಟ್ಟನ್ನು ಒಡೆಯಲು ಎಲ್ಲರೂ ಯತ್ನಿಸಿದಂತೆ ನಾನೂ ಒಂದೆರಡು ಎಳೆಗಳನ್ನು ಹಿಡಿದುಕೊಂಡು ಇಲ್ಲಿ ಪ್ರಯತ್ನ ಪಡುತ್ತಿದ್ದೇನೆ.</p>
								<p>ಮೊಟ್ಟ ಮೊದಲು ನಮಗೆ ಗೋಚರಿಸುವುದು ಏನು ಅಂದರೆ, ಕೆ.ಎಸ್.ನ ಅವರ ಕಾವ್ಯದಲ್ಲಿನ ಸರಳತೆ. ಈ 'ಸರಳತೆ' ಅನ್ನುವುದು ಬೇರೆ ಬೇರೆಯವರ ವಿಚಾರದಲ್ಲಿ ಬೇರೆ ಬೇರೆ ಥರ ಇರುತ್ತದೆ. ''ಗಾಂಧೀಜಿಯವರು ತುಂಬಾ ಸರಳವಾಗಿದ್ದ ವ್ಯಕ್ತಿ'' ಅಂದಾಗ ಅವರದ್ದುಒಂದು ಥರ, ''ಮಾಸ್ತಿಯವರ ಬರವಣಿಗೆ ಸರಳ'' ಎಂದಾಗ ಅದು ಇನ್ನೊಂದು ಥರ; ಹೀಗೆ ಹಲವಾರು ಉದಾಹರಣೆಗಳನ್ನು ಕೊಡಬಹುದು. ಅಂದರೆ, ಬೇರೆ ಬೇರೆಯವರದು ಬೇರೆ ಬೇರೆ ರೀತಿಯ ಸರಳತೆ. ಇಲ್ಲಿ ನರಸಿಂಹ ಸ್ವಾಮಿಯವರ ಭಾವಗೀತೆಗಳಲೆಲ್ಲಾ ಅನನ್ಯವಾದ ಅವರದೇ ಛಾಪು ಉಳ್ಳ ಸರಳತೆ ಇದೆ; ಹಾಡಿದ್ದನ್ನ ಕೇಳಿದಾಗ, ಬರೆದಿದ್ದನ್ನ ಓದಿದಾಗ, ''ಇದು ಅವರು ಬರೆದಿದ್ದೇ ಇರಬೇಕು'' ಎಂದು ಥಟ್ಟನೆ ಅನ್ನಿಸುವ ವಿಶಿಷ್ಠವಾದ ಸರಳ ಶೈಲಿ ಆ ಹಾಡುಗಬ್ಬಗಳದು.</p>
								<p>''ಜೀವನ ಅಷ್ಟು ಸರಳವಲ್ಲ; ಬಾಳು ಬಳುಕುವ ತೆಂಗು ಬಾಳೆಗಳ ತೋಟವಲ್ಲ; ತುಂಬಾ ಸಂಕೀರ್ಣ; ಏನೇನೋ ಕಗ್ಗಂಟುಗಳ ಗೊಂದಲ'' ಅನ್ನುವ ಮಾತೂ ಇದೆ. ಆದರೆ, ''ಜೀವನದ ಬಹುಭಾಗ ಸರಳವಾದ ವಿಚಾರಗಳನ್ನೇ ಒಳಗೊಂಡಿದೆ'' ಅನ್ನುವುದನ್ನೂ ಎಲ್ಲರು ಬಲ್ಲರು. ಇದನ್ನ ಚೆನ್ನಾಗಿ ತಿಳಿದು, ನಾವೆಲ್ಲರೂ ಅನುಭವಿಸುವ ಆ ದಿನನಿತ್ಯದ ವಿಚಾರಗಳನ್ನೇ ಒಳಹೊಕ್ಕು, ಅವುಗಳನ್ನ ನಾಲ್ಕಾರು ಮೂಲೆಗಳಿಂದ, ಒಳಗಣ್ಣಿನಿಂದ ಚೆನ್ನಾಗಿ ನೋಡಿ, ಅವನ್ನು ಕಣ್ಣಿಗೆ ಕಟ್ಟುವಂತೆ, ಎಲ್ಲರ ಮನ ಮುಟ್ಟುವಂತೆ ಬಣ್ಣಿಸುವ ಭಾವಗೀತೆಗಳನ್ನ ನರಸಿಂಹಸ್ವಾಮಿಗಳು ರಚಿಸಿದರು.</p>
								<p>ದಿನನಿತ್ಯದ ಈ ವಿಚಾರಗಳಲ್ಲೇ ಹುದುಗಿರುವ ಅನೇಕಾನೇಕ ಒಳ ಪದರುಗಳನ್ನು ಎಳೆ ಎಳೆಯಾಗಿ ಬಿಡಿಸಿ ತೋರುವ ಜಾಣ್ಮೆ ಅವರದು. ಈ ಹಾದಿಯಲ್ಲಿ ಸಿದ್ಧಿ ಪಡೆದ ಕೆಲವೇ ಕವಿಗಳಲ್ಲಿ ಕೆ.ಎಸ್.ನ. ಅಗ್ರಗಣ್ಯರು. ಪ್ರೇಮ ಗೀತೆಗಳಾಗಲೀ, ಪ್ರಣಯ ಗೀತೆಗಳಾಗಲಿ, ದಂಪತಿಗಳ ನಡೆನುಡಿಯನ್ನ ಬಣ್ಣಿಸುವ ಗೀತೆಗಳಾಗಿರಲಿ, ವಾತ್ಸಲ್ಯ ಗೀತೆಗಳಾಗಲೀ, ಸುತ್ತ ಮುತ್ತಣ ಪ್ರಕೃತಿಯನ್ನ ಚಿತ್ರಿಸುವ ಗೀತೆಗಳಾಗಲಿ ಎಲ್ಲದರಲ್ಲೂ ಈ ಸರಳತೆ ಎದ್ದುಕಾಣುವ ಅಂಶ.</p>
								<p>ಜೊತೆಗೆ, ನಿರೂಪಣೆಯ ಕಾವ್ಯದ ಕಟ್ಟು ಏನಿದೆ, ಅದೂ ಸಹ ಅವರಲ್ಲಿ ತುಂಬಾ ಬಂಧುರವಾದದ್ದು. ಹಾಗೆ ನೋಡಿದರೆ ಜನಪ್ರಿಯವಾಗಿರುವ, ಜನಪ್ರಿಯ ವಾಗುವ ಕನ್ನಡದ ಹಾಡುಗಳ ಒಂದು ವೈಶಿಷ್ಟ್ಯವನ್ನು ನೀವೆಲ್ಲಾ ಗಮನಿಸಿರ ಬಹುದು. ಒತ್ತಕ್ಷರಗಳು ಆ ಹಾಡಿನಲ್ಲಿ ಇರಬಾರದು, ಇದ್ದರೆ ಬಹಳ ಕಡಿಮೆ ಪ್ರಮಾಣದಲ್ಲಿ ರಬೇಕು.</p>
								<p>ಒತ್ತಕ್ಷರ ಎಂದ ಕೂಡಲೇ ಇನ್ನೊಂದನ್ನೂ ನೀವೆಲ್ಲಾ ಗಮನಿಸಿ ರಬಹುದು. ''ಇದು ದ್ರಾವಿಡ ಭಾಷೆಗಳ ವೈಶಿಷ್ಟ್ಯ'' ಎಂದೂ ಸಹ ಭಾಷಶಾಸ್ತಿಗಳು ಹೇಳುತ್ತಾರೆ. ಅದದೇ ಅಕ್ಷರಗಳ ಒತ್ತಕ್ಷರಗಳು ಕನ್ನಡದಲ್ಲಿ ಸಾಮಾನ್ಯವಾಗಿ ಇರುವಂಥವು. ಚಿಕ್ಕ, ಹಗ್ಗ, ಮಚ್ಚೆ, ಒಜ್ಜೆ, ಪುಟ್ಟ, ದೊಡ್ಡ, ಕಣ್ಣು, ಕತ್ತಿ, ಉದ್ದ, ಚಿನ್ನ, ಅಪ್ಪ, ಮಬ್ಬು, ಅಮ್ಮ, ಅಯ್ಯಾ, ಇಲ್ಲ ಹೀಗೆ.</p>
								<p>ಇರಲಿ, ಈಗ ನೋಡಿ ''ಒಂದಿರುಳು ಕನಸಿನಲಿ ನನ್ನವಳ ಕೇಳಿದೆನು ಚೆಂದ ನಿನಗಾವುದೆಂದು''. ಇಲ್ಲಿ 'ನನ್ನ' ಅದೊಂದೇ ಒತ್ತಕ್ಷರದ ಪದ. ಹಾಗೆ ಇನ್ನೊಂದು: ಇದು ಕುವೆಂಪು ಅವರದು, ''ದೋಣಿ ಸಾಗಲಿ ಮುಂದೆ ಹೋಗಲಿ ದೂರ ತೀರವ ಸೇರಲಿ'' ಎಲ್ಲೂ ಒತ್ತಕ್ಷರಗಳಿಲ್ಲ.</p>
								<p>ಇನ್ನೊಂದನ್ನು ತೆಗೆದುಕೊಳ್ಳಿ, ಇದು ಮಾಸ್ತಿಯವರದ್ದು. ''ಯಾವ ವೇಳೆಗೆ ಯಾರ, ಬಾ ಕಂದ, ಬಾ ಬೆಳೆ ಎಂದು ಕರೆವಳೊ ಸರಸತಿ, ಹೇಳಲಾಗದು; ಹಾಡಲಾಸೆಯಿರೆ ಮನಸಾರೆ ಹಾಡು, ನೀನಾಗಬಹುದು ಅವಳ ವೀಣೆಯ ತಂತಿ!'' ಇಲ್ಲಿ ನೋಡಿ, ಒಂದೂ ಒತ್ತಕ್ಷರ ಇಲ್ಲ. ಇದು ಜಿ.ಎಸ್. ಶಿವರುದ್ರಪ್ಪನವರದ್ದು: ''ಹೌದೇನೆ, ಉಮಾ ಹೌದೇನೆ? ಜನರೆನ್ನುವುದು ನಿಜವೇನೆ?''- ಇಲ್ಲೂ ಅಷ್ಟೇ.</p>
								<p>''ಬಳೆಗಾರ ಚೆನ್ನಯ್ಯ ಬಾಗಿಲಿಗೆ ಬಂದಿಹನು, ಬಾಗಿಲಲಿ ನಿಂದಿಹನು'' ಅಂದಾಗ ಆಗಲಿ, ''ಮೊದಲ ದಿನ ಮೌನ ಅಳುವೇ ತುಟಿಗೆ ಬಂದಂತೆ'' ಇಲ್ಲೆಲ್ಲಾ ಏನೂ ಒತ್ತಕ್ಷರ ಇಲ್ಲ. ''ಅಂತಿಂಥ ಹೆಣ್ಣು ನೀನಲ್ಲ, ನಿನ್ನಂಥ ಹೆಣ್ಣು ಇನ್ನಿಲ್ಲ, ಎದೆ ತುಂಬ ನಿಂತ ಹೂಬಳ್ಳಿ, ಎಷ್ಟೊಂದು ಹೂವು ಅದರಲ್ಲಿ?'' ಇಲ್ಲಿ ಇದ್ದರೆ, ಕನ್ನಡಕ್ಕೆ ಸಹಜವಾದ ಆ ಅದದೇ ಅಕ್ಷರಗಳ ಒತ್ತಕ್ಷರಗಳೊಂದಿಗೆ ಪದಗಳು.</p>
								<p class="vertical-delimiter" />
								<p>ಆಗಿನ್ನೂ ಮದುವೆಯಾದವರ ಎಳೆಯ ಗಂಡ ಹೆಂಡತಿಯರ ಸಂಸಾರ, ನಲ್ಲೆ ನಲ್ಲೆಯರ ಲಲ್ಲೆ, ಪ್ರೇಮದ ಮಡದಿಯ ಮನೋಹರ ಚಿತ್ರಗಳು, ಮನೆಯಲ್ಲಿ ನಲಿದಾಡುವ ಮಗುವಿನ ಬಣ್ಣನೆ, ತೌರಿಗೆ ಹೋದಾಗ ಇಲ್ಲಿ ಅವಳಿಗಾಗಿ, ಅಲ್ಲಿ ಇವನಿಗಾಗಿ ಪರಿತಪಿಸುವ ಗಂಡನ ಪರಿಸ್ಥಿತಿ; ಇವೆಲ್ಲಾ ಜನ ಸಾಮಾನ್ಯರು ಅನುಭವಿಸುವ ವಿಚಾರಗಳು ಇವೇ ನರಸಿಂಹ ಸ್ವಾಮಿಗಳನ್ನ ಜನಪ್ರಿಯಗೊಳಿಸಿದ ವಿಚಾರ ಲಹರಿಗಳು. ''ಒಂದಿರುಳು ಕನಸಿನಲಿ ನನ್ನವಳ ಕೇಳಿದೆನು ಚೆಂದ ನಿನಗಾವುದೆಂದು?'' ಈ 'ಪ್ರಶ್ನೋತ್ತರ'ವನ್ನ 'ಮೈಸೂರು ಮಲ್ಲಿಗೆ' ಪ್ರಕಟವಾದ ೧೯೪೨ ರಿಂದ ಇಲ್ಲಿಯವರೆಗೆ ಎಲ್ಲಾ ನವದಂಪತಿಗಳೂ ಒಂದಲ್ಲ ಒಂದುಸಲ ಕೇಳಿಕೊಳ್ಳುತ್ತಲೇ ಇದ್ದಾರೆ.</p>
								<p>''ಹತ್ತು ವರುಷದ ಹಿಂದೆ ಮತ್ತೂರ ತೇರಿನಲಿ ಅತ್ತಿತ್ತ ಸುಳಿದವರು, ಏನೂ ಕಾರಣವಿಲ್ಲದೆಯೇ ನನ್ನ ಸುತ್ತಾ ಮುತ್ತಾ ಸುಳಿದಾಡಿದವರು, ನೀವಲ್ಲವೇ?''- ಎಂದು ಎಷ್ಟೊಂದು ಜನ ಕೇಳಿಕೊಂಡಿಲ್ಲ?</p>
								<p>ಎಷ್ಟೊಂದು ಜನ ರಾಯರುಗಳು ಮಾವನ ಮನೆಗೆ ಹೋದಾಗ ರಾತ್ರಿ ಆಗಿಲ್ಲ? ಹುಣ್ಣಿಮೆ ಹರಸಿದ ಬಾನಿನ ನಡುವೆ ತುಂಬಿದ ಚಂದಿರ ಬಂದಿಲ್ಲ?</p>
								<p>''ಹೆಂಡತಿಯೊಬ್ಬಳು ಮನೆಯೊಳಗಿದ್ದರೆ ನನಗದೇ ಕೋಟಿ ರುಪಾಯಿ, ನಾನು ಒಬ್ಬ ಸಿಪಾಯಿ, ನನಗದು ಹುಣ್ಣಿಮೆ, ಹೋಳಿಗೆ, ದೀಪ''<sup><a epub:type="noteref" href="999-aside.xhtml#id-001.102</a></sup>ಅಂತ ಎಷ್ಟೊಂದು ಜನ ಗಂಡಂದಿರು ಹೇಳಿಕೊಳ್ಳುತ್ತ ಇಲ್ಲ? ಇವೇ ನರಸಿಂಹಸ್ವಾಮಿಗಳನ್ನ ಜನಪ್ರಿಯಗೊಳಿಸಿದ ಎದೆಯ ಮಿಡಿತಗಳು.</p>
								<p>ಬದುಕು-ಚೆಲುವು-ಒಲವು ಇವುಗಳ ಸುತ್ತ ಹರಿದಾಡುತ್ತಾ ಇರುವ ಮನಸ್ಸು ಅವರದು. ಕೊರಗು, ಅಳುವನ್ನ, ನೋವನ್ನ ಬಣ್ಣಿಸುವಾಗಲೂ ಸಹ ಅವನ್ನು ತಡೆದುಕೊಂಡು, ಹೇಗೆ ಸುಖಿಸಬಲ್ಲೆವು ಎನ್ನುವುದನ್ನ ತಿಳಿಸಲೆಂದೇ ಹೊರಡುತ್ತಾರೆ ಅವರು. ಚಿಂತನಶೀಲರಾದ ಅವರದ್ದು ''ಸದ್ಯಃ ಪರ ನಿವೃತಯೇ, ಕಾಂತಾ-ಸಂಮಿತತಯಾ ಉಪದೇಶಯುಜೇ'' ಜೊತೆಗೇ, ''ಶಿವೇತರ-ಕ್ಷತೆ''ಯತ್ತೇ ಮನಸ್ಸಿನ ಓಟ. ತತ್ಕಾಲದಲ್ಲಿ ಪರಮಾನಂದ, ಜೊತೆಗೇ ಅಮಂಗಳ ನಿವಾರಣೆಯೂ ಆಗಲಿ ಎಂಬ ಆಶಯ.</p>
								<p>''ಬೆಳಕನರಸುವ ಜೀವ ಮಂಜಿಗಂಜುವುದಿಲ್ಲ ಒಡ್ಡಿದಾಂತಕಗಳ ದಾಟಬೇಕು''<sup><a epub:type="noteref" href="999-aside.xhtml#id-001.103</a></sup></p>
								<p class="myquote"><strong>ಕರಗುವುದು ಗಿರಿಯ ಹಿಮ ಬಿಗಿದ ಮೊಗ್ಗುಗಳೆಲ್ಲಾ<br />ಬಿರಿಯುವುವು ಬನಬನದಿ ಬೆಳಕು ಬರಲು<br />ಗಳಿಗೆಯೊಳಗುರಿಯುವುದು ಕಿಡಿಯೆಸೆದ ಕಾಡೆಲ್ಲಾ<br />ಕರಗುವುದು ಮನುಜನ ಎದೆ ಒಲುಮೆಗೆ ಎನಲು<sup><a epub:type="noteref" href="999-aside.xhtml#id-001.104</a></sup><br />ಸಾವಿಗಂಜುವ ಬದುಕಿಗೆ ಇಲ್ಲಿ ನೆಲೆಯಿಲ್ಲ</strong></p>
								<p><strong>ನೋವಿರಲಿ ಚೆಲುವಿಹುದು ಬದುಕಿನೊಳಗೆಲ್ಲಾ<sup><a epub:type="noteref" href="999-aside.xhtml#id-001.105</a></sup></strong></p>
								<p>ಇಷ್ಟೇ ಅಲ್ಲ, ದೊಡ್ಡ ದೊಡ್ಡ ಗಹನವಾದ, ಸಂಕೀರ್ಣವಾದ ವಿಚಾರಗಳನ್ನು ಸರಳವಾಗಿ ಹೇಳುವುದೂ ಒಂದು ಅಸಮಾನ್ಯ ಕಲೆ. ಎಲ್ಲರಿಗೂ ಇದು ಸಾಧ್ಯವಿಲ್ಲ. ನರಸಿಂಹಸ್ವಾಮಿಗಳು ಇದರಲ್ಲೂ ನಿಷ್ಣಾತರಾಗಿದ್ದರು. ಉದಾಹರಣೆಗೆ ಒಂದೆರಡು ನೋಡಿ: ''ಕಾಲದ ಕಡಲಲಿ ಉಸಿರಿನ ಹಡಗು, ತೇಲುತ ನಡೆದಿದೆ ಹಗಲೂ ಇರುಳೂ'', ''ಗಾಳಿಯೂ ನಿನ್ನದೇ, ದೀಪವೂ ನಿನ್ನದೇ ಆರದಿರಲಿ ಬೆಳಕು'', ''ಇಡದಿರು ನನ್ನ, ನಿನ್ನ ಸಿಂಹಾಸನದ ಮೇಲೆ'' ಮುಂತಾದವು.</p>
								<p>ಸರಳವಾಗಿ ಹೇಳುವ ಮಾತುಗಳೇ ಎಲ್ಲಾ. ಕೇಳಿದಾಗ ಥಟ್ಟನೆ ಅರ್ಥವಾಗಬೇಕು, ಚಿರಕಾಲ ಅದು ಮನಸಿನಲ್ಲಿ ಉಳಿಯಬೇಕು, ಆಗಾಗ್ಗೆ ಮೆಲುಕು ಹಾಕುವಂತಿರಬೇಕು. ಗುನುಗುನಿಸಿಕೊಳ್ಳುವಂತಿರಬೇಕು, ''ಇದು ನನ್ನದೇ ಮಾತುಗಳು'' ಅನ್ನುವಷ್ಟರ ಮಟ್ಟಿಗೆ ಸಹಜವಾಗಿ ಮೂಡಿಬಂದಿರಬೇಕು. ಈ ಗುಣ ಇದ್ದುದರಿಂದಲೇ ನರಸಿಂಹ ಸ್ವಾಮಿಗಳ ಕವನಗಳು ಎಲ್ಲರ ಮೆಚ್ಚುಗೆಗೆ ಪಾತ್ರವಾಗಿವೆ ಎನ್ನುವದನ್ನ ನಾನು ಹೇಳಿದರೆ ಒಪ್ಪುತ್ತೀರಿ ತಾನೆ?</p>
								<p>ನರಸಿಂಹ ಸ್ವಾಮಿಗಳ ಇನ್ನೊಂದು ವೈಶಿಷ್ಟ್ಯ ಎಂದರೆ 'ಸಜ್ಜನಿಕೆ'. ಎಷ್ಟೊಂದು ಓದಿಕೊಂಡಿದ್ದರೂ, ಎಷ್ಟೊಂದು ತಿಳಿದುಕೊಂಡಿದ್ದರೂ, ಜನಪ್ರಿಯತೆಯ ಎಂಥಾ ಎತ್ತರಕ್ಕೆ ತಾವು ಏರಿದ್ದರೂ ಅವರು ಕೊನೆಯವರೆಗೂ ಸಜ್ಜನರಾಗೇ ಉಳಿದರು. 'ನಿಗರ್ವಿ, ವಿನಯಶೀಲ, ಪ್ರಾಮಾಣಿಕ ವ್ಯಕ್ತಿ' ಎನಿಸಿಕೊಂಡೇ ಬಾಳಿದರು. ಈ ಸಜ್ಜನಿಕೆ ಅವರ ಕಾವ್ಯದ ಉದ್ದಗಲಕ್ಕೂ ಹರಡಿತ್ತು. ಯಾರ ಮನಸ್ಸನ್ನೂ ನೋಯಿಸದ ವ್ಯಕ್ತಿ ಅವರು. ತಮ್ಮ ವಿಚಾರಧಾರೆಗಳ ಮೂಲಕ, ತಮ್ಮ ಕವನಗಳ ಮುಖಾಂತರ, ಯಾರ ಮನಸನ್ನೂ ಅವರು ನೋಯಿಸಲಿಲ್ಲ. ಯಾರ ಮನಸ್ಸಿಗೂ ನೋವನ್ನು ಉಂಟು ಮಾಡಿರಲಿಲ್ಲ.ಇದು ಒಂದು ದೊಡ್ಡ ಗುಣ. ಸಾಮಾನ್ಯವಾಗಿ, ಕೀರ್ತಿಯ ಉತ್ತುಂಗ ಶಿಖರಕ್ಕೆ ಏರಿದವರಿಗೆ, ತಮ್ಮ ಅಭಿಪ್ರಾಯಗಳನ್ನ ಇನ್ನೊಬ್ಬರ ಮೇಲೆ ಗೊತ್ತಿದ್ದೋ ಗೊತ್ತಿಲ್ಲದೆಯೋ ಹೇರುವ ಪ್ರಸಂಗಗಳು ಎದುರಾಗುವುದು ಸಹಜ. ಇಂಥ ವಿಚಾರ ಗಳಲ್ಲಿ ಒಬ್ಬ ವ್ಯಕ್ತಿ ಹೇಗೆ ನಡೆದುಕೊಳ್ಳುತ್ತಾನೆ ಅನ್ನುವುದೂ ಮುಖ್ಯ. ಈ ವಿಚಾರ ದಲ್ಲೂ ಸಹ ಸಜ್ಜನರಾಗಿದ್ದ ನರಸಿಂಹ ಸ್ವಾಮಿಗಳು ಗೆದ್ದಿದ್ದರು, ಅಜಾತಶತ್ರುಗಳಾಗಿದ್ದರು. ನುಡಿದಂತೆ ನಡೆಯುತ್ತಿದ್ದರು. ಬರೀ ಬರವಣಿಗೆ ಯಲ್ಲಷ್ಟೇ ಅಲ್ಲ. ಹೌದು, ನುಡಿದಂತೆ ನಡೆಯುತ್ತಿದ್ದರು.</p>
								<p>ನಾನು ಕಣ್ಣಾರೆ ಕಂಡ ಒಂದು ಘಟನೆ ನನಗೆ ನೆನಪಿಗೆ ಬರುತ್ತಿದೆ. ಬಹಳ ವರ್ಷಗಳ ಹಿಂದಿನ ಮಾತು. ಅದು ೧೯೭೨. ನರಸಿಂಹ ಸ್ವಾಮಿಗಳಿಗೆ ಬೆಂಗಳೂರಿನಲ್ಲಿ ಒಂದು ಸನ್ಮಾನ ಸಮಾರಂಭ ಏರ್ಪಾಟಾಗಿತ್ತು. ಕನ್ನಡದ ಸಹೃದಯರ ಪರವಾಗಿ ಒಂದು ಸಂಭಾವನಾ ಗ್ರಂಥವನ್ನ ಅವರಿಗೆ ಸಮರ್ಪಿಸುವ ಸಮಾರಂಭ ಅದು. ಒಲವಿಗೆ ಒಲವು ಅಲ್ಲದೇ ಬೇರೆ ಏನಿದೆ ಕೊಡುಗೆ ಎಂಬ ಭಾವನೆಗೆ ರೂಪುಕೊಟ್ಟ ಸಂಭಾವನಾ ಗ್ರಂಥ.<em>ಚಂದನ</em>ಅಂತ ಅದರ ಹೆಸರು. ಅದನ್ನ ಅವತ್ತು ಅವರಿಗೆ ಸಮರ್ಪಿಸಿದರು. ದೊಡ್ಡ ಸಮಾರಂಭ. ಸೆಂಟ್ರಲ್ ಕಾಲೇಜಿನ ಸಭಾಂಗಣದಲ್ಲಿ ನಡೆದಿದೆ. ಕಿಕ್ಕಿರಿದ ಜನ ಸಮೂಹ. ವೇದಿಕೆಯ ಮೇಲೆ ನರಸಿಂಹ ಸ್ವಾಮಿಗಳು ಕುಳಿತುಕೊಂಡಿದ್ದಾರೆ. ಸಂಭಾವನಾ ಗ್ರಂಥವನ್ನ ಅರ್ಪಿಸಿ, ಸನ್ಮಾನದ ಸಂಕೇತವಾಗಿ ಶಾಲನ್ನು ಹೊದಿಸಿ, ಒಂದು ದೊಡ್ಡ ಹೂವಿನ ಹಾರವನ್ನ ನರಸಿಂಹ ಸ್ವಾಮಿಗಳ ಕೊರಳಿಗೆ ಹಾಕಿದರು. ಜನಗಳೆಲ್ಲಾ ಚಪ್ಪಾಳೆ ತಟ್ಟಿದರು. ಆವಾಗ ನರಸಿಂಹ ಸ್ವಾಮಿಗಳು ಎದ್ದು ನಿಂತರು. ಜನ ಅಂದುಕೊಂಡರು ''ಮಾತನಾಡುವುದಕ್ಕೆ ಎದ್ದು ನಿಂತಿದ್ದಾರೆ''- ಅಂತ.</p>
								<p>ಆದರೆ ಏನು ಮಾಡಿದರು ಗೊತ್ತೆ? ವೇದಿಕೆಯಿಂದ ಕೆಳಗಿಳಿದು ಸಭೆಯಲ್ಲಿ ಮುಂದಿನ ಸಾಲಿನಲ್ಲಿ ಕುಳಿತಿದ್ದ ತಮ್ಮ ಹೆಂಡತಿಯೆದುರಿಗೆ ಹೋಗಿ ನಿಂತರು. ತಮ್ಮ ಕೊರಳಿನಿಂದ ಆ ಹೂಮಾಲೆಯನ್ನು ತೆಗೆದು ತಮ್ಮ ಹೆಂಡತಿಯ ಕೊರಳಿಗೆ ಅದನ್ನು ಹಾಕಿದರು. ಇದನ್ನು ನೋಡಿ ಜನರು ಹುಚ್ಚೆದ್ದು ಕುಣಿದು ಕರತಾಡನ ಮಾಡಿದರು. ಒಂದು ಕ್ಷಣ ಹೆಂಡತಿಯನ್ನೇ ನೋಡುತ್ತಾ ಅಲ್ಲೇ ನಿಂತಿದ್ದು, ನಂತರ ನರಸಿಂಹ ಸ್ವಾಮಿಗಳು ವೇದಿಕೆಗೆ ಮರಳಿದರು. ಈ ನಡವಳಿಕೆ, ಗಂಡ ಹೆಂಡತಿಯರ ಅನ್ಯೂನ್ಯ ಪ್ರೇಮ, ನರಸಿಂಹಸ್ವಾಮಿಯವರ ಕಾವ್ಯದುದ್ದಕ್ಕೂ ಕಂಡು ಬರುವ ಹೆಗ್ಗಳಿಕೆ.</p>
								<p>ಗಂಡ ಹೆಂಡತಿಗೆ, ಹೆಂಡತಿ ಗಂಡನಿಗೆ ಹೃದಯಕ್ಕೆ ಹತ್ತಿರವಾಗಿರಬೇಕು, ಇವಳು 'ಯೋಚನೆ' ಆದರೆ ಅವನು 'ಮಾತಾ'ಗಿರಬೇಕು, ಇವಳು 'ದೀಪ'ವಾಗಿದ್ದರೆ ಅವನು ಅದರ 'ಬೆಳಕಾ'ಗಿರಬೇಕು, ಅವನು 'ಹೂವಾ'ಗಿದ್ದರೆ ಇವಳು ಅದರ 'ಕಂಪಾ'ಗಿರಬೇಕು, ಅವನು 'ಗೀತ'ವಾಗಿದ್ದರೆ ಇವಳು ಅದರ 'ಮಧುರ ಸ್ವರ'ವಾಗಬೇಕು ಎಂದೇ ನರಸಿಂಹ ಸ್ವಾಮಿಗಳ ಆಶಯ. ತಮ್ಮ ದಾಂಪತ್ಯಗೀತೆಗಳ ಸಾಮ್ರಾಜ್ಯದಲ್ಲಿ ಉದ್ದಕ್ಕೂ ಅವರು ಸೂಚ್ಯವಾಗಿಯೂ ವಾಚ್ಯವಾಗಿಯೂ ಹೇಳಿರುವುದು ಅದೇನೇ. ''ಇದೇ ಜನಮನವನ್ನು ಆಕರ್ಷಿಸಿರುವ ಅಂಶ.''</p>
								<p>ಒಟ್ಟಾರೆ ನರಸಿಂಹಸ್ವಾಮಿಗಳ ಕಾವ್ಯವನ್ನು ಅಭ್ಯಾಸ ಮಾಡುವವರಿಗೆ ಈ ಎರಡು ವಿಶಿಷ್ಟ ಅಂಶಗಳು ಸರಳತೆ ಮತ್ತು ಸಜ್ಜನಿಕೆ ಎದ್ದು ಕಾಣುವ ಅಂಶಗಳು.</p>
								<p>ಜೊತೆಗೆ ಇನ್ನೊಂದನ್ನು ಸೇರಿಸಬಹುದು. ಭಾರತೀಯ ಸಂಸ್ಕೃತಿಯ ಒಂದು ಅವಿಭಾಜ್ಯ ಅಂಗವಾಗಿ ಕರ್ನಾಟಕದ ಸಂಸ್ಕೃತಿ ಇದೆ. ಇದು ಎಲ್ಲರೂ ಒಪ್ಪುವ ಮಾತು. ''ನಮ್ಮ ಕನ್ನಡ ನಾಡಿನ ಅದರಲ್ಲೂ ಮೈಸೂರಿನ ಜನರ ನಡೆ, ನುಡಿ, ಮಾತು, ಕತೆ, ಆಚಾರ, ವಿಚಾರ, ವ್ಯವಹಾರ ಇಂಥವುಗಳ ಒಂದು ಬಗೆಯ ವಿಶಿಷ್ಟ ಸಂಸ್ಕೃತಿಯೂ ಆ ದೊಡ್ಡ ಚಿತ್ರಭಿತ್ತಿಯ ಮೇಲೆ, ಕ್ಯಾನ್‍ವಾಸ್ ಮೇಲೆ, ಇದೆ. ಬೇಕಾದರೆ ಈ ಅಂಗವನ್ನು 'ಮೈಸೂರಿನ ಸಂಸ್ಕೃತಿ'' ಎಂದು ಹೇಳಬಹುದೋ ಏನೊ.</p>
								<p>ಈ ಅಂಗವನ್ನ ನರಸಿಂಹಸ್ವಾಮಿಯವರ ಕಾವ್ಯ ಪ್ರತಿಬಿಂಬಿಸುತ್ತದೆ ಅಂತ ಹೇಳಿದರೆ ತಪ್ಪಾಗಲಾರದು. ಇದನ್ನು ಇನ್ನೊಂದು ಥರ ಹೇಳಬಹುದು. ಭಾರತದ ಈ ಪ್ರದೇಶದ ಜನರ ಸಾಮಾನ್ಯ ಜೀವನ ಹೇಗಿದೆ? ಅನ್ನುವುದನ್ನ ಸುಲಭ ಗ್ರಾಹ್ಯವಾಗಿ, ಸುಂದರವಾಗಿ, ಚೊಕ್ಕವಾಗಿ ಬಣ್ಣಿಸುವ ಯಾರಾದರೊಬ್ಬರ ಕಾವ್ಯ ನಮಗೆ ಕೊಡಿ ಎಂದಾಗ, ನೀವೇ ಹೇಳಿ, ಯಾರ ಒಬ್ಬರ ಕಾವ್ಯ ಸಂಗ್ರಹವನ್ನ ನೀವು ಕೊಟ್ಟು, ''ನೋಡಿ, ಇದರಲ್ಲಿ ಬರುವ ಎಲ್ಲಾ ಸಂಗತಿಗಳು ಸಾಮಾನ್ಯವಾಗಿ ಮೈಸೂರಿನ ಜನರ ಜೀವನವನ್ನು ಪ್ರತಿನಿಧಿಸುತ್ತವೆ'' ಎಂದು ಹೇಳಬಲ್ಲಿರಿ? ಈ ಕಾರಣಕ್ಕೇನೆ ನಾನು ಹೇಳಿದ್ದು, ಈ ಭಾಗದ ಜನರ ಸಂಸ್ಕೃತಿಯನ್ನ ಸಮರ್ಥವಾಗಿ ಪ್ರತಿಬಿಂಬಿಸಬಲ್ಲ ಕಾವ್ಯ ಎಂದರೆ ನರಸಿಂಹಸ್ವಾಮಿಗಳ ಕಾವ್ಯ ಅಂತ.</p>
								<p class="vertical-delimiter" />
								<p>ಯುವ ಜನಾಂಗದ ಎಲ್ಲರೂ ಮೆಚ್ಚುವ ಪ್ರವೃತ್ತಿ ಎಂದರೆ, ತನ್ನತನವನ್ನು ಕಾಪಾಡಿಕೊಳ್ಳುವ, ಅದರಲ್ಲಿಯೇ ಮಿಂಚ ಬಯಸುವ, ಮೆರೆಯುವ, ತನಗೆ ಸರಿ ಎನಿಸದುದರ ಎದುರು ಸಿಡಿದೆದ್ದು ಪ್ರತಿಭಟಿಸುವ ಪ್ರವೃತ್ತಿ ತಾನೆ? ''ನಿನ್ನ ಹಂಗು ನನಗೆ ಕಿಂಚಿತ್ತೂ ಬೇಡ, ನಾನೇ ನಾನಾಗಲು ಬಿಡು'' ಎಂದು ತಂದೆ ತಾಯಿಗಳನ್ನೂ, ಪೋಷಕರನ್ನೂ, ಕೈ ಹಿಡಿದು ನಡೆಸಬರುವ ಅತಿ-ಉತ್ಸಾಹೀ ಮಾರ್ಗದರ್ಶಕರನ್ನೂ ತರಾಟೆಗೆ ತೆಗೆದುಕೊಳ್ಳುವ ಯುವಕ ಯುವತಿಯರ ಮಾತನ್ನು ನರಸಿಂಹಸ್ವಾಮಿಗಳು ಎಲ್ಲಾದರೂ ತಮ್ಮ ಕವನದಲ್ಲಿ ಬರೆದಿದ್ದಾರಾ? ಎಂದು ನಿಮ್ಮಲ್ಲಿ ಯಾರಾದರೂ ಪ್ರಶ್ನೆ ಕೇಳಬಹುದು.</p>
								<p class="myquote"><strong>ಇಡದಿರು ನನ್ನ, ನಿನ್ನ ಸಿಂಹಾಸನದ ಮೇಲೆ,<br />ತೊಡಿಸದಿರು ಚಂದ್ರಕಿರೀಟವನು;<br />ಕೊರಳಿಗೆ ಭಾರ ನನಗೆ ನಕ್ಷತ್ರಮಾಲಿಕೆ-<br />ನಾನೊಲ್ಲೆ ದೊರೆತನವನು!</strong></p>
								<p class="myquote"><strong>ಹಂಗಿಸದಿರು ನನ್ನ ''ಮಗು, ಮಗು''- ಎಂದು<br />ಭಂಗಿಸದಿರು ನನ್ನ ಬಲವನು;<br />ನಿನಗೆ ದೊರೆತನವಿಂದು ಬೇಸರವಾಯಿತೆಂದು<br />ವಹಿಸದಿರು ನನಗೆ ಅದನು!....</strong></p>
								<p class="myquote"><strong>ನಿನ್ನ ಹಂಗಿಲ್ಲದೆಯೆ ನಾ ಬಾಳುವುದ ಕಲಿಸು,<br />''ನೊಂದು ಮಾಗಲಿ ಜೀವ''- ಎಂದು ಹರಸು;<br />ನಿನ್ನ ಕುರಿಯದ ನನ್ನ ದಾರಿಗೆಡರನು ನಿಲಿಸು;<br />ನಡೆದಂತೆ ದಾರಿಯನು ಬಿಚ್ಚಿ ಬೆಳಸು.</strong></p>
								<p class="myquote"><strong>ಮಗನ ಕಾಡುವ ತಂದೆ ನೀನಾಗು, ಹಗೆಯಾಗು,<br />ಹಣ್ಣಾಗಿಸು ಎನ್ನ ಉಸಿರನು<br />ನಿನ್ನ ಬಂಡೆಯ ಮೇಲೆ ನನ್ನ ನೆತ್ತರ ಹನಿಸು,<br />ಕಾಣಲ್ಲಿ ನಿನ್ನ ಹೆಸರನು!</strong></p>
								<p class="myquote"><strong>''ಮುಪ್ಪಿರದ ಸಾವ್ ಇರದ ನಿನ್ನ ದೊರೆತನವ್ ಎಂದು<br />ಮುಗಿದೀತು''- ಎಂದು ಕಾದಿಲ್ಲ ನಾನು;<br />''ಬೆಳೆದ ಮಗ ಹೊರಲಿ ನೊಗ; ಕೇಳಿಬಿಡುವೆನ್''- ಎಂದು<br />ಭ್ರಮೆಗೊಂಡು ಬಂದಿರುವೆ ನೀನು!<sup><a epub:type="noteref" href="999-aside.xhtml#id-001.106</a></sup></strong></p>
							</section>
							<section class="level3 numbered" epub:type="chapter" role="doc-chapter" id="id-">
								<h3 class="level3-title" epub:type="title">ಸಾಹಸಿಯ ನೆರಳಾಗಿ ವಿಪತ್ತು ಬೆಂಬಿಡದು </h3>	
								<p class="verse">ತೇಜಸ್ವಿನೋ ಹಿ ಪುರುಷಸ್ಯ ಸಂಪದ್ ಉದ್ಯೋತನ ಪ್ರತಿ-</p>
								<p>ಪಕ್ಷಭೂತಾ ವಿಪದಪಿ ನ ಚ್ಛಾಯೇವ ಪರಿಹರತಿ ಪಾಶ್ರ್ವಮ್।।</p>
								<p class="text-right"><em>-ವಿಜ್ಝಿಕಾ, ಕೌಮುದೀ ಮಹೋತ್ಸವ</em></p>
								<p class="myquote">ತೇಜಸ್ವಿಯಾದವಗು ಆಪತ್ತಿನರಸಿ ಅ ಸರಸಿಗೂ<br />ಬಿಡಿಸಲಾಗದ ಗುಟ್ಟು, ಏನೋ ಗಟ್ಟಿ ನೆಂಟು;<br />ಇತ್ತ ಬೆಳಗಿ ಸಂಪತ್ತ ಪ್ರಜ್ವಲಗೊಳಿಸುತಿರೆ, ನಗುತ<br />ವಿಪತ್ತೋ ನೆರಳಾಗಿ ಪಕ್ಕದಲತ್ತ ನಿಲುವುದುಂಟು.</p>
								<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
							</section>
							<section class="level2 numbered" epub:type="chapter" role="doc-chapter" id="id-011">
								<h2 class="level1-title" epub:type="title">ಕತೆಗಾರ 'ಅನಕೃ''</h2>
								<p>ಅನಕೃ ಎಂಬುದು ಮೂರು ಅಕ್ಷರಗಳ ಕನ್ನಡದ ಶಕ್ತಿ. ನಾಟಕಕಾರರಾಗಿ, ಕಾದಂಬರಿಕಾರರಾಗಿ, ಕಥೆಗಾರರಾಗಿ, ಪ್ರಬಂಧ, ವಿಮರ್ಶೆ, ವೈಚಾರಿಕ ಲೇಖನಗಳು, ಸಂಶೋಧನಾ ಸಾಹಿತ್ಯ, ಜೀವನ ಚರಿತ್ರೆ, ಬೇರೆ ಭಾಷೆಗಳಿಂದ ಕನ್ನಡಕ್ಕೆ ಅನುವಾದಿಸಿದ ಬರೆಹಗಳು, ಕನ್ನಡ ಸಾಹಿತ್ಯದ ಬಗ್ಗೆ ಇಂಗ್ಲಿಷಿನಲ್ಲಿ ಬರೆದ ಕೃತಿಗಳು, ಪತ್ರಿಕಾ ಸಂಪಾದಕತ್ವ, ಶಿಶು ಸಾಹಿತ್ಯ, ಚಲನಚಿತ್ರಕ್ಕೆ ಸಾಹಿತ್ಯ ಮತ್ತು ಸಂಭಾಷಣೆ -ಹೀಗೆ ಸಾಹಿತ್ಯದ ವಿವಿಧ ಪ್ರಕಾರಗಳಲ್ಲಿ ವಿಶ್ವರೂಪದರ್ಶನ ಮಾಡಿಸಿದ ಮತ್ತು ಇದರ ಜೊತೆಜೊತೆಗೆ ತಮ್ಮ ಮಾತುಗಾರಿಕೆಯಿಂದ ಕಿಕ್ಕಿರಿದ ಜನಸ್ತೋಮದ ಮೇಲೆ ಮೋಡಿ ಮಾಡುವ ವಾಗ್ಮಿತೆ ಹಾಗೂ ಕನ್ನಡದ ಉಳಿವಿಗಾಗಿ ಹಲವಾರು ಚಳುವಳಿಗಳ ನೇತಾರ ಆಗಿದ್ದ ಅನಕೃ ಕನ್ನಡದ ಮೂರಕ್ಷರಗಳ ಒಂದು ಶಕ್ತಿ- ಎಂದು ಹೇಳಿದರೆ ಅತಿಶಯೋಕ್ತಿ ಎನೂ ಅಲ್ಲ.</p>
								<p>ತಮ್ಮ ಹದಿನಾರನೇ ವಯಸ್ಸಿನಲ್ಲೇ ಮೊಟ್ಟಮೊದಲ ಕೃತಿ ಒಂದನ್ನು- ಅದು ಒಂದು ನಾಟಕ. 'ಮದುವೆಯೋ ಮನೆಹಾಳೋ' ಹೆಸರಿನ ಸಾಮಾಜಿಕ ನಾಟಕ- ಅದನ್ನು ಬರೆದರು. ದೈತ್ಯ ಬರೆಹಗಾರ ಎನ್ನಿಸಿಕೊಳ್ಳುವ ಹಾಗೆ ಅನಕೃ ಬರೆದದ್ದು ನೂರ ಹದಿನಾರು ಕಾದಂಬರಿಗಳು. ಅದರಲ್ಲಿ ನೂರಾ ಎರಡು ಸಾಮಾಜಿಕ ಕಾದಂಬರಿಗಳು, ಒಂಬತ್ತು ಕಥಾ ಸಂಕಲನಗಳು, ಇಪ್ಪತ್ತೆರಡು ನಾಟಕಗಳು, ಅದರಲ್ಲಿ ಸಾಮಾಜಿಕ ನಾಟಕಗಳು ಹನ್ನೊಂದು, ಪ್ರಬಂಧ ಮತ್ತು ವಿಮರ್ಶೆಗೆ ಸಂಬಂಧಿಸಿದ ಹಾಗೆ ಇಪ್ಪತ್ತೊಂದು ಕೃತಿಗಳು, ಹನ್ನೆರಡು ಜೀವನ ಚರಿತ್ರೆಗಳು, ವಿವಿಧ ವಿಷಯಗಳ ಬಗ್ಗೆ ಸಂಪಾದಿಸಿದ ಕೃತಿಗಳೋ ಹನ್ನೊಂದು- ಹೀಗೆ ಪಟ್ಟಿ ಬೆಳೆಯುತ್ತಾ ಹೋಗುತ್ತದೆ. ತಮ್ಮ ಜೀವನದ ಅರವತ್ತಮೂರು ವರ್ಷಗಳ ಅವಧಿಯಲ್ಲಿ ಎರಡು ನೂರಾ ಎರಡು ಕೃತಿಗಳನ್ನು ಪುಂಖಾನುಪುಂಖವಾಗಿ ಬರೆದು ಪ್ರಕಟಿಸಿ ಕನ್ನಡ ಜನತೆಗಿತ್ತ, ನಡೆದಾಡುವ ವಿಶ್ವಕೋಶದಂತಿದ್ದ ಮಹಾಚೇತನವೆಂದರೆ- ಅನಕೃ.</p>
								<p>ನಾನು ಅನಕೃ ಅವರನ್ನು ನೋಡಿದ್ದು ಭಾಷಣಕಾರರಾಗಿ. ಶಿವಮೊಗ್ಗದಲ್ಲಿ ಶಾಲೆ ಮತ್ತು ಕಾಲೇಜುಗಳಲ್ಲಿ ನಾನು ಓದುತ್ತಿದ್ದಾಗ ಅಲ್ಲಿನ ಕರ್ನಾಟಕ ಸಂಘ ಏರ್ಪಡಿಸುತ್ತಿದ್ದ ಕಾರ್ಯಕ್ರಮಗಳಲ್ಲಿ ಭಾಗವಹಿಸಲು ಅನಕೃ ಆಗಾಗ್ಗೆ ಅಹ್ವಾನಿತರಾಗಿ ಬರುತ್ತಿದ್ದರು. ಅವರ ಭಾಷಣಗಳನ್ನ ಕೇಳುವುದೆಂದರೆ ನಮಗೆಲ್ಲ ಅದೇನೋ ಒಂದು ಅಪೂರ್ವವಾದ ಸಂತೋಷದ ಸಂಭ್ರಮ. ಕಾರ್ಯಕ್ರಮ ಪ್ರಾರಂಭವಾಗುವ ಬಹಳ ಮುಂಚೆಯೇ ಸಭಾಂಗಣಕ್ಕೆ ಹೋಗಿ ವೇದಿಕೆಯ ಮುಂದುಗಡೆ ಹಾಸಿದ್ದ ಜಮಖಾನದ ಮೇಲೆ ನಾವು ಹುಡುಗರು ಮುಂದುಗಡೆ ಕುಳಿತುಕೊಂಡಿರುತ್ತಿದ್ದೆವು. ಸಭಾಂಗಣದಲ್ಲಿ ಕಿಕ್ಕಿರಿದ ಜನಸ್ತೋಮ ''ಮುಖ್ಯಭಾಷಣಕಾರರು ಬರುತ್ತಿದ್ದಾರೆ, ಮಾರ್ಗಮಧ್ಯದಲ್ಲಿ ಇದ್ದಾರೆ, ಇನ್ನೇನು ಬಂದುಬಿಟ್ಟರು...''- ಎಂದೆಲ್ಲಾ ಬಿಳಿ ಸುಳ್ಳುಗಳಿಂದ ವ್ಯವಸ್ಥಾಪಕರು ಧ್ವನಿವರ್ಧಕಗಳ ಮೂಲಕ ರೊಚ್ಚಿಗೇಳುತ್ತಿದ್ದ ಸಭಿಕರನ್ನು ಸಮಾಧಾನಪಡಿಸುತ್ತಿದ್ದರು. ಆಗ ಅಲ್ಲಿ ಕಾತರದಿಂದ ಕುಳಿತ ಹುಡುಗರಲ್ಲಿ ನಾನೂ ಒಬ್ಬನಾಗಿದ್ದೆ.</p>
								<p>ಅನಕೃ ಸಭೆಗೆ ಪ್ರವೇಶಿಸಿದರೆಂದರೆ ವಿದ್ಯುತ್ ಸಂಚಾರವಾದಂತೆ, ಅವರ ಭಾಷಣ ಪ್ರಾರಂಭವಾಯಿತೆಂದರೆ ಗುಂಡುಸೂಜಿ ಬಿದ್ದರೂ ಶಬ್ದಕೇಳುವಷ್ಟು ಸಭೆಯಲ್ಲಿ ಶಾಂತತೆ. ಓತಪ್ರೋತವಾಗಿ ಸಾಗುತ್ತಿದ್ದ ಅವರ ವಾಗ್ಝರಿಗೆ ಬೆರಗಾಗದವರೇ ಇಲ್ಲ. ಚಪ್ಪಾಳೆಗಳ ಸುರಿಮಳೆಗೂ ಏನೂ ಕಡಿಮೆಯಿರಲಿಲ್ಲ. ಅನುಭವವು ಸವಿಯಲ್ಲ, ಅದರ ನೆನಪೇ ಸವಿ.</p>
								<p>ಅನಕೃ ಅವರನ್ನ ನಾಟಕಕಾರರನ್ನಾಗಿ ಮತ್ತು ಕಾದಂಬರಿಕಾರರನ್ನಾಗಿ ನಿಮಗೆ ಚೆನ್ನಾಗಿ ಪರಿಚಯಿಸಿದ ಲೇಖನಗಳು, ಪುಸ್ತಕಗಳೂ ಹಲವಿವೆ. ಹೌದು, ಅವರು ತಮ್ಮ ಬರವಣಿಗೆಯ ರಂಗಪ್ರವೇಶ (ಅರಂಗೇಟ್ರಂ) ಮಾಡಿದ್ದೇ ನಾಟಕಕಾರರಾಗಿ. ಚಿರಸ್ಥಾಯಿಯಾಗಿ ಉಳಿದಿದ್ದೇ ಪ್ರಖ್ಯಾತ ಕಾದಂಬರಿಕಾರರಾಗಿ. ಕನ್ನಡ ಸಾಹಿತ್ಯದ ಅನಭಿಷಿಕ್ತ 'ಕಾದಂಬರಿ ಸಾರ್ವಭೌಮ' ಅನ್ನಿಸಿಕೊಂಡಿದ್ದೂ, ತಮ್ಮ ಕಾದಂಬರಿ ಗಳಿಂದಲೇ. ಇತರ ಪ್ರಕಾರಗಳಂತೆ ಅವರು ಕವನ ರಚನೆಗೇನಾದರೂ ಕೈಹಾಕಿದ್ದರೋ ಇಲ್ಲವೋ ಗೊತ್ತಿಲ್ಲ. ಆದರೆ ಅನಕೃ ಅವರು ''ಇಂದಿಗೂ ಎಷ್ಟು ಪ್ರಸ್ತುತ?''- ಎನ್ನುವ ವಿಚಾರ ಬಂದಾಗ ಅವರು ಕೈಯಾಡಿಸಿದ ಇನ್ನೊಂದು ಸಾಹಿತ್ಯ ಪ್ರಕಾರ- 'ಸಣ್ಣ ಕತೆ'ಯ ಬಗ್ಗೆ ನಾಲ್ಕಾರು ಮಾತುಗಳನ್ನ ಆಡೋಣ ಎಂದುಕೊಂಡಿದ್ದೇನೆ.</p>
								<p>ಈ ಮೊದಲೇ ನಾನು ಹೇಳಿದ ಹಾಗೆ ಕಥೆಗಾರ ಅನಕೃ ೧೯೨೬ ರಿಂದ ಸಣ್ಣ ಕತೆಗಳನ್ನು ಬರೆಯುತ್ತಾ ಬಂದರು. ಅವರ ಐವತ್ತಕ್ಕೂ ಮೀರಿದ ಸ್ವತಂತ್ರ ಕತೆಗಳಲ್ಲಿ ಕನ್ನಡ ಕತೆಗಳ ನಿಜವಾದ ಚೆಲುವು, ಹರವು, ಆಳ ಮತ್ತು ಗೆಲುವನ್ನ ನಾವು ಕಾಣಬಹುದು. ಅನಕೃ ಅವರು ಸಣ್ಣ ಕತೆಗಳನ್ನ ಬರೆಯುತ್ತಿದ್ದಾಗ, ಆ ಕಾಲದಲ್ಲಿ ಆ ಸಾಹಿತ್ಯ ಪ್ರಕಾರ ಕನ್ನಡಕ್ಕಿನ್ನೂ ಹೊಸದಾಗಿತ್ತು. (ಹತ್ತನೆಯ ಶತಮಾನದ 'ವಡ್ಡಾರಾಧನೆ'ಯಲ್ಲಿಯೇ ಸಣ್ಣ ಕತೆಗಳ ಉಗಮವನ್ನ ಕಾಣುವ ವಿಚಾರ ಬೇರೆ.) ಮಾಸ್ತಿಯಂತವರು ಆಗಾಗಲೇ ಸಣ್ಣ ಕತೆಗಳಲ್ಲಿ ಪ್ರಯೋಗ ನಡೆಸಿ, ಹೆಸರು ಮಾಡಿದ್ದರು. ಆದರೂ ಈ ರೀತಿಯ ಬರೆಹಗಳ ಬಗ್ಗೆ ನಾಲ್ಕು ಮಾತುಗಳನ್ನ ಹೇಳಲೇ ಬೇಕಾದ ಪ್ರಮೇಯ ಒದಗಿಬರುತ್ತಿತ್ತೋ ಏನೋ- ಆದ್ದರಿಂದ ತಮ್ಮ ಕಥಾ ಸಂಕಲನದ ಮುನ್ನುಡಿಗಳಲ್ಲಿ ಸಣ್ಣ ಕತೆಗಳ ಮಹತ್ವವನ್ನ ಅನಕೃ ವಿವರಿಸುತ್ತಾರೆ.</p>
								<p>ಅನಕೃ ಅವರೇ ಹೇಳುತ್ತಾರೆ: <em>''ಕಾದಂಬರಿಗೂ ಸಣ್ಣಕತೆಗೂ ವಿಶೇಷ ಅಂತರ ವಿದೆ. ಕಾದಂಬರಿಯ ಕ್ಷೇತ್ರ ವಿಶಾಲ. ಅದರ ಗರ್ಭ ವಿರಾಟ್ ಗರ್ಭ. ಆದರೆ ಸಣ್ಣ ಕತೆಯ ವ್ಯಾಪ್ತಿ ಕಿರಿದು. ಸಣ್ಣ ಕತೆಯಲ್ಲಿ ಏಕಮುಖವಾದ ಭಾವ, ಅದರ ಫಲವಾದ ಯಾವುದೋ ಒಂದು ರಸ- ಇವುಗಳು ಮುಖ್ಯ; ಕಾದಂಬರಿಯಲ್ಲಿ ವಿಸ್ತೃತ ಭಾವ, ಅದನ್ನ ಅನುಸರಿಸಿದ ರಸವೈವಿಧ್ಯ- ಇವುಗಳು ಮುಖ್ಯ.''</em> -ಒಂದಕ್ಕೆ ಪರಿಮಿತಿಯ ಚೌಕಟ್ಟು; ಇನ್ನೊಂದಕ್ಕೆ ಅದಿಲ್ಲ.</p>
								<p>ಹಾಗೆ ನೋಡಿದರೆ ತಮ್ಮ ಕೃತಿಗಳಿಗೆ ಅದರಲ್ಲೂ ಕಥಾಸಂಕಲನಗಳಿಗೆ ಸುದೀರ್ಘವಾಗಿ ಮುನ್ನುಡಿ ಬರೆಯುವ ಪರಿಪಾಠವನ್ನ ಅನಕೃ ಇರಿಸಿಕೊಂಡಿದ್ದರು. ಜಾರ್ಜ್ ಬರ್ನಾಡ್ ಷಾ ಅವರಂತೆ, ಉದ್ದುದ್ದ ಮುನ್ನುಡಿ ಬರೆದು ತಮ್ಮ ಗ್ರಂಥಗಳನ್ನ ವಿಮರ್ಶಿಸುವ ಹಾದಿ ಹಾಕಿಕೊಟ್ಟವರು ಅನಕೃ ಎನ್ನಬಹುದು.</p>
								<p>ತಮ್ಮ ಕೃತಿಗಳ ಬಗ್ಗೆ ತುಂಬಾ ಟೀಕೆಗೆ ಒಳಗಾದವರೂ ಅನಕೃ- ಎಂಬ ವಿಚಾರ ನಮಗೆಲ್ಲಾ ಗೊತ್ತೇ ಇದೆ. ಈ ಟೀಕೆಗಳಿಗೆ, ವಿಮರ್ಶೆಗಳಿಗೆ ಪ್ರತಿ-ವಿಮರ್ಶೆ ಬರೆಯಲೂ ಸಹ ಅನಕೃ ತಮ್ಮ ಮುನ್ನುಡಿಯನ್ನ ಬಳಸಿಕೊಳ್ಳುತ್ತಿದ್ದರು. ''ವಿಮರ್ಶಕ ನೆಂದರೆ ಹೇಗಿರಬೇಕು?''- ಎಂಬ ತಮ್ಮ ಅನಿಸಿಕೆಯನ್ನ ಇಲ್ಲೆಲ್ಲ ಬರೆ ಯುತ್ತಿದ್ದರು, ಜರೆಯುತ್ತಿದ್ದರು. ಒಬ್ಬ ಸಮರ್ಥ ವಿಮರ್ಶಕ ಏನು ಮಾಡಬಹುದು? ಏನು ಮಾಡಬೇಕು? <em>''ತನ್ನ ಹೃದಯಕ್ಕೆ ಒಪ್ಪಿದ ಬರೆಹಗಾರನ ಸಾಹಿತ್ಯದಲ್ಲಿ ಜನರು ಹೆಚ್ಚು ಆಸಕ್ತಿಯನ್ನ ತೆಗೆದುಕೊಳ್ಳುವ ಹಾಗೆ, ಆ ಬರೆಹಗಳು ಹೆಚ್ಚುಹೆಚ್ಚಾಗಿ ಜನಗಳ ಕಣ್ಣಿಗೆ ಚೆನ್ನಾಗಿ ಬೀಳುವ ಹಾಗೆ ವಿಮರ್ಶಕ ಮಾಡಬೇಕು''</em> - ಅಂತ ಅನಕೃ ಹೇಳು ತ್ತಿದ್ದರು. ಕಲೆ ಮತ್ತು ನೀತಿಗಳನ್ನ ಬೆರೆಸುವುದರ ಔಚಿತ್ಯವನ್ನು ಅಲ್ಲೆಲ್ಲ ಅವರು ಚರ್ಚಿಸುತ್ತಾರೆ.</p>
								<p>ಮಹಾ ನೀತಿಜ್ಞ ಎನಿಸಿಕೊಂಡ ಷೇಕ್ಸ್‍ಪಿಯರ್ ಬಗ್ಗೆ ಟಾಲ್‍ಸ್ಟಾಯ್ ಏನು ಹೇಳುತ್ತಾನೆ ಗೊತ್ತಾ?- ಅನಕೃ ಪ್ರಶ್ನಿಸುುತ್ತಾರೆ: <em>''ಅವನ 'ರೋಮಿಯೋ ಮತ್ತು ಜೂಲಿಯಟ್' ನಾಟಕದಲ್ಲಿರುವುದೇನು? ಬರೀ ಆಲಸ್ಯ, ವಿಲಾಸ, ವಿಷಯಸುಖ ತುಂಬಿದ ಜೀವನ. ಲೈಂಗಿಕ ಆಕರ್ಷಣೆ. ಸರಿಯಾಗಿ ಹೇಳುವುದಾದರೆ 'ತುಚ್ಛಕಾಮ'. ಭಾವನೆ ನೀಚವಾದರೆ ವಸ್ತು ಉತ್ತಮವಾದುದೆಂದು ಹೇಗೆ ಹೇಳಲಿ''</em> - ಇದು ಟಾಲ್‍ಸ್ಟಾಯ್ ಹೇಳಿದ ಮಾತು.</p>
								<p>ಪ್ಲಾಬೋ ಅಂತ ಹೆಸರಾಂತ ಲೇಖಕ ಇದ್ದ. ಅವನ ಅಮೋಘ ಕಾದಂಬರಿ 'ಮ್ಯಾದಾಂ ಬಾವರಿ' ಹೊರಬಿದ್ದಮೇಲೆ, ಅದು ಅನೀತಿಯ ಪ್ರಸಾರ ಮಾಡುವುದಿಲ್ಲ- ಎಂದು ಕೋರ್ಟಿನಲ್ಲಿ ಸಿದ್ಧಪಡಿಸಬೇಕಾಯಿತು. ಉಮರಖಯಾಂನ ರುಬಾಯಿತ್ ಕತೆ ಗೊತ್ತಲ್ಲ; ಅದು <em>'ವ್ಯಭಿಚಾರಿಯ ಒಂದು ಗೀತಗುಚ್ಛ'</em> ಅಂತ ಆಂಗ್ಲ ಪಂಡಿತರು ಜರೆದರಲ್ಲವೇ? 'ಡಾಲ್ ಹೌಸ್' ಮುಂತಾದ ನಾಟಕ ಬರೆದ ಇಬ್ಸನ್ ಸ್ವದೇಶವನ್ನು ಬಿಟ್ಟು ಇಂಗ್ಲೆಂಡ್‍ಗೆ ಬಂದು ನೆಲಸಬೇಕಾಯಿತು. 'ನಗ್ನಸತ್ಯ', 'ಶನಿಸಂತಾನ' ಮುಂತಾದವುಗಳನ್ನು ಬರೆದಾಗ, ಬರೆದರೆ 'ಸಂಧ್ಯಾರಾಗ'ದಂಥ ಕಾದಂಬರಿ ಬರೆಯಿರಿ, ಇಲ್ಲದಿದ್ದರೆ ಬರೆಯಲೇ ಬೇಡಿ ಎಂದವರುಂಟು. ಅನಕೃಗೆ ಗಡಿಪಾರು ಮಾಡಲಿಲ್ಲ, ಅದೇ ನಮ್ಮ ಸುಕೃತ.</p>
								<p>ಬಹುಶಃ ಬುದ್ಧ ಬಸವ ಗಾಂಧಿ ಮುಂತಾದ, ತಮ್ಮ ಕಾಲಕ್ಕೆ ಮೀರಿ ಚಿಂತನೆ ನಡೆಸಿದವರ ಪಾಡೆಲ್ಲ ಹೀಗೆಯೋ ಏನೋ, ಅನಕೃ ಅವರೂ ಇದೇ ಬವಣೆಗೆ ಬಲಿಪಶುವಾದರು. ಆದರೆ ಅವರು ಸವಾಲನ್ನು ಸಂತೋಷದಿಂದ ಸ್ವೀಕರಿಸುವ, ಎದುರಿಸುವ ಮನೋಭಾವದವರಾಗಿದ್ದರಿಂದ, ಮುಂದುವರಿದರು, ಗೆದ್ದರು.</p>
								<p class="vertical-delimiter" />
								<p>ಅ.ನ. ಕೃಷ್ಣರಾಯರ ಕಥಾ ಪ್ರಪಂಚ ಎಷ್ಟು ವಿಸ್ತಾರವಾಗಿತ್ತೋ, ಅಷ್ಟೇ ವೈವಿಧ್ಯಪೂರ್ಣವಾಗಿತ್ತು. ಅಲ್ಲಿಯವರೆಗೆ ಮಹಾಕಾವ್ಯಗಳಲ್ಲಿ ಉಪೇಕ್ಷಿತರಾಗಿದ್ದಂಥ ಅಸಡ್ಡೆಗೆ ಒಳಗಾಗಿದ್ದಂತ ಎಷ್ಟೋ ಪಾತ್ರಗಳು ಅನಕೃ ಅವರ ಕಥಾ ಪ್ರಪಂಚದಲ್ಲಿ ಮೆರೆದಾಡಿದರು. ಧಾರ್ಮಿಕ ಪುರುಷರಿಂದ ಹಿಡಿದು ಅಂದಿನ ಸಮಾಜದ ಬುದ್ಧಿ ಜೀವಿಗಳು, ವಿಧವೆಯರು, ವಿಧುರರು, ವೇಶ್ಯೆಯರು, ವಿಟರು, ಗರತಿಯರು, ಹೆಜ್ಜೆ ತಪ್ಪಿ ನಡೆದವರು, ಹೊಟ್ಟೆಯ ಕೂಗಿಗೆ ದಿಕ್ಕು ತಪ್ಪಿದವರು, ಸರಿ ಹೆಜ್ಜೆ ಇಟ್ಟವರು, ಸಾಹಿತಿಗಳು, ಕಲಾವಿದರು, ರೈತರು, ಭಿಕ್ಷುಕರು, ಕ್ರಾಂತಿಕಾರರು, ರಸಿಕರು, ವಿದ್ಯಾರ್ಥಿಗಳು ಮತ್ತು ಆದರ್ಶವಾದಿಗಳು- ಹೀಗೆ ಸಮಾಜದ ಎಲ್ಲ ಬಗೆಯ, ಎಲ್ಲ ಸ್ತರದ ಜನಗಳು ಅನಕೃ ಅವರ ಕಥೆಗಳಲ್ಲಿ ಬಂದುಹೋದರು.</p>
								<p>ಜೀವನಕ್ಕೆ ಸಂಬಂಧಪಟ್ಟ ಹಲವಾರು ಸಮಸ್ಯೆಗಳನ್ನ ತಮ್ಮ ಕಥನಕಲೆಯ ಬಲೆಯಲ್ಲಿ ಹೆಣೆದು ಬಣ್ಣಿಸಿದರು- ಅನಕೃ. ಹಲವಾರು ಸಮಸ್ಯೆಗಳು ಏಕಮುಖವಾಗಿರಲಿಲ್ಲ. ಅವುಗಳ ಮೇಲೆ ಬೆಳಕು ಚೆಲ್ಲುವುದಷ್ಟೇ ಮುಖ್ಯ; ಪರಿಹಾರವನ್ನ ಹುಡುಕುತ್ತಲೇ ಇರಬೇಕು- ಎಂಬ ಕಾಳಜಿಯನ್ನ ಸಹ ತೋರಿದರು. ''ದೀನರ ಆರ್ತರ ಅಂಡಲತೆಗಳು, ಅವರಿಗಾಗುವ ವಂಚನೆಗಳು ಏನಿವೆ, ಈ ಕ್ರೌರ್ಯದ ಕಾಳನೃತ್ಯವನ್ನು ನೋಡಿ ನೋಡಿ ಬೆಂದ ನನ್ನ ಹೃದಯದ ಭಾವನೆಗಳನ್ನ ಈ ಕತೆಗಳ ಮೂಲಕ ಹೊರಗೆಡವಿದ್ದೇನೆ, ದೀನರ ವಾಣಿ ನಾನಾಗಬೇಕು ಎಂದು ಇವುಗಳನ್ನು ಬರೆದಿದ್ದೇನೆ''- ಎನ್ನುತ್ತಾರೆ ಅವರು ಒಂದು ಕಡೆ. ''ಸಮಾಜದ ಹೃದಯದಲ್ಲಿ ಪ್ರೇಮವೃಕ್ಷವನ್ನ ನೆಡಲು ಎಷ್ಟು ಸಾಮಥ್ರ್ಯ ಈ ಕತೆಗಳಿಗೆ ಇವೆಯೋ ಹೇಳಲಾರೆ. ಆದರೆ, ದುಃಖಿಸಿರುವವರೊಂದಿಗೆ ದುಃಖಿಸಿ ನನ್ನ ಆತ್ಮ ಮುಂದೆ ಅಡಿ ಇಟ್ಟಿದೆ"- ಎಂದೂ ಅವರು ಹೇಳುತ್ತಾರೆ.</p>
								<p>ಮಾನವೀಯ ಅಂತಃಕರಣದ ಬರೆಹಗಾರದ ಮಾತುಗಳು ಇವು.</p>
								<p>'ಮುಂದೇನು ಗತಿ', 'ಸಾವಿತ್ರಿ ಸೌಭಾಗ್ಯ'- ಕತೆಗಳಲ್ಲಿ ವಿಧವಾ ಜೀವನದ ಭೀಕರ ಚಿತ್ರಣ ಇಲ್ಲಿದೆ. ಹೆಣ್ಣಿನ ಹುಚ್ಚು ಕತೆಯಲ್ಲಿ ಅಸಹಾಯಕಳ ಕಣ್ಣೀರು ಹರಿಯುತ್ತದೆ. ನೀತಿಗೆಟ್ಟ ತನ್ನ ಗಂಡನ 'ಮೊಗಲಾಯಿ' ಶೃಂಗಾರ ಲೀಲೆಯಿಂದ ನೊಂದು ಬಸವಳಿಯುವ ಗರತಿಯ ಜೀವನ 'ಕಾಮನಸೋಲು'ವಿನಲ್ಲಿದೆ.</p>
								<p>ಇದೇ ಬಗೆಯಲ್ಲಿ ಭ್ರಮರ ಜೀವನ ನಡೆಸುತ್ತಿರುವವನ ಹೆಂಡತಿಯೊಬ್ಬಳು ತನ್ನ ಬಾಳನ್ನೇ ತಪಸ್ಸನ್ನಾಗಿ ಮಾಡಿಕೊಳ್ಳಬಲ್ಲಳು- ಎಂಬುದು 'ಗಂಗವ್ವನ ಆಸೆ'ಯ ವಸ್ತು. ಆಡುವುದೊಂದು ಮಾಡುವುದೊಂದು ನಮ್ಮ ನಡೆ-ನುಡಿಯಲ್ಲಿ ವಿರೋಧಾ ಭಾಸದ ಒಂದು ಚಿತ್ರಣ 'ಪತಿತೆ'ಯಲ್ಲಿದೆ. ಮಾನವ ಜೀವನದ ಹಲವು ಸಮಸ್ಯೆಗಳಿಗೆ ಸಮಾಜದ ಕಟ್ಟುಪಾಡು ಕಾರಣವೂ ಆಗಬಹುದು, ಉಲ್ಬಣವೂಗೊಳ್ಳಬಹುದು, ಪರಿಹಾರವೂ ಆಗಬಹುದು ಎಂಬ ಸಂದೇಶ ಮಧುರಸ್ವಪ್ನ 'ಕರೆಯುವ ಕಣ್ಣು'ವಿನಲ್ಲಿದೆ.</p>
								<p>ಸಾಮಾಜಿಕ ಸಮಸ್ಯೆ ಅಣುರೂಪದಿಂದ ಅಂಕುರಾರ್ಪಣ ಮಾಡಿ ರಾಜಕೀಯ ಒತ್ತಡಗಳಿಂದ ಹೆಮ್ಮರವಾಗಿ ಹೇಗೆ ಬೆಳೆದೀತು- ಎನ್ನುವುದರ ವಿಶ್ಲೇಷಣೆಗಾಗಿ ಹಿಂದೂ-ಮುಸ್ಲಿಂ ಸಮಸ್ಯೆಯನ್ನ ನಾಲ್ಕಾರು ಕಥೆಗಳಲ್ಲಿ ಅನಕೃ ವಿಶ್ಲೇಷಿಸಿದ್ದಾರೆ. ಅವು 'ಕಾಲಕೂಟ', 'ಅಗ್ನಿಕನ್ಯೆ', 'ವಿಶ್ವಶಾಂತಿ' ಮತ್ತು 'ಬೂಬಮ್ಮ'. ಸ್ನೇಹ-ಸೌಹಾರ್ದ ವನ್ನು ಹೇಗೆ ಸಾಧ್ಯ ಮಾಡಿಕೊಳ್ಳಬಹುದು? ಭವಿಷ್ಯದಲ್ಲಿ ಇದಕ್ಕೊಂದು ಉತ್ತರವನ್ನು ಕಾಣುವ ಪ್ರಯತ್ನ 'ಮೃತ್ಯುಶಾಂತಿ'ಯಲ್ಲಿದೆ.</p>
								<p>ಹರಿಜನ ಸಮಸ್ಯೆಯ ಬಗ್ಗೆ, ಅಸ್ಪೃಶ್ಯತೆಯನ್ನ ಕಿತ್ತೊಗೆಯುವ ಬಗ್ಗೆ 'ರೆವರೆಂಡ್ ಡಾ। ರಂಗನ್' ಮತ್ತು 'ಜಾತಿ ಹೀನನ ಮನೆಯ ಜ್ಯೋತಿ' ಕತೆಯಲ್ಲಿವೆ. ಭಾರತ ಹಳ್ಳಿಗಳ ನಾಡು. <em>''ಹಳ್ಳಿಗಳ ಪತನವಾದರೆ, ದೇಶದ ಪತನ''</em> - ಈ ದುರಂತದ ಚಿತ್ರಣ 'ಮಣ್ಣಿನ ಮಗ'ನಲ್ಲಿದೆ. ಆರ್ಥಿಕ ಅಸಮತೋಲನ, ಕ್ರಾಂತಿ ಯಜ್ಞದ ಚಿತ್ರಣ 'ಗಿರಿಜವ್ವನ ರೊಟ್ಟಿ'ಯಲ್ಲಿದೆ.</p>
								<p>ಅನಕೃ ಅವರ ಕತೆಗಳ ಪಾತ್ರಗಳು ತಮ್ಮ ಮಾನವೀಯತೆಯಿಂದ ನಮ್ಮ ಮನಸೆಳೆಯುತ್ತವೆ. ಪ್ರತಿಭಾಶಾಲಿಗಳಾದ ಅನಕೃ ಅವರಿಗೆ ಕನ್ನಡದ ಸಣ್ಣ ಕತೆಗಾರರ ಪ್ರಪಂಚದಲ್ಲಿ ವಿಶಿಷ್ಟವಾದ ಸ್ಥಾನ ಇದೆ. ಈ ಹಿರಿಮೆಗೆ ಕಾರಣ ಅವರು ಜೀವನವನ್ನು ನೋಡುವ ದೃಷ್ಟಿ. ಬಾಳನ್ನು ಅವರು ಎಂದೂ ನಿರಾಸಕ್ತ ಸಾಹಿತಿಯಂತೆ ನೋಡಲಿಲ್ಲ. ಆದ್ದರಿಂದಲೇ ಅನಕೃ ಕತೆಗಳಲ್ಲಿ ಕಂಡುಬರುವ ರಸಪರಿಪಾಕ ಅನುಭವದ್ದು, ಮಾನಸಿಕವಾಗಿ ತೀವ್ರವಾಗಿ ಅನುಭವಿಸಿದ್ದು, ಬರೀ ಕಲಿಕೆಯ ಮಾತಿನಿಂದ ಅಲ್ಲ. ತ.ರಾ.ಸು. ಅವರು ಅನಕೃ ಬಗ್ಗೆ ಬರೆಯುತ್ತಾ ಹೀಗೆ ಹೇಳುತ್ತಾರೆ: <em>''ಅನಕೃ ಕತೆಗಳಲ್ಲಿ ವಾಸ್ತವಿಕತೆ ಇದೆ, ಬಿಗಿ ಇದೆ, ಬನಿ ಇದೆ, ಜೀವನದ ಎಲ್ಲ ದಾರಿಯಲ್ಲೂ ನಡೆದು ನೋಡಬಲ್ಲ ಕೆಚ್ಚಿದೆ, ಪ್ರಾಣವಿದೆ.''</em></p>
								<p class="vertical-delimiter" />
								<p>ಪ್ರಬಂಧವನ್ನು ಮುಗಿಸುವ ಮುನ್ನ ಅನಕೃ ಅವರನ್ನು ಕನ್ನಡ ಸಾಹಿತ್ಯ ಪ್ರಪಂಚದಲ್ಲಿ ಚಿರಸ್ಥಾಯಿಯಾಗಿ ಉಳಿಯುವಂತೆ ಮಾಡಿದ, ಅವರ ಒಂದು ಕಾದಂಬರಿಯ ಬಗ್ಗೆ ನಾಲ್ಕು ಮಾತು ಹೇಳಬಯಸುತ್ತೇನೆ. ಅದೇ 'ಸಂಧ್ಯಾರಾಗ' ಹೆಸರಿನ ಕಾದಂಬರಿ. ಇದನ್ನು ಆಧರಿಸಿ ನಾಟಕ ಮತ್ತು ಬೆಳ್ಳಿ ತೆರೆಯ ಮೇಲೆ ಬಂದ ಚಿತ್ರಗಳೂ ಜನಪ್ರಿಯವಾಗಿವೆ.</p>
								<p>ಲಲಿತ ಕಲೆಯ ನಾಲ್ಕು ಸ್ವರೂಪಗಳನ್ನ ಅನಕೃ ಚಿತ್ರಿಸಬಯಸುತ್ತಾರೆ. ಅವುಗಳ ಪ್ರತಿನಿಧಿಗಳಾಗಿ 'ಉದಯರಾಗ' ಕಾದಂಬರಿಯಲ್ಲಿ ನಾಯಕ ಮಾಣಿ ಒಬ್ಬ ಚಿತ್ರಗಾರ. 'ಸಾಹಿತ್ಯ ರತ್ನ' ಕಾದಂಬರಿಯಲ್ಲಿ ನಾಯಕ ಮೂರ್ತಿ ಒಬ್ಬ ಸಾಹಿತಿ. 'ನಟಸಾರ್ವಭೌಮ' ಕಾದಂಬರಿಯ ನಾಯಕ ರಾಜ ಒಬ್ಬ ರಂಗಕರ್ಮಿ ನಟ. 'ಸಂಧ್ಯಾರಾಗ' ಕಾದಂಬರಿಯ ನಾಯಕ ಲಕ್ಷ್ಮಣ ಸಂಗೀತಗಾರ.</p>
								<p>ಈ ನಾಲ್ಕೂ ಕಲಾವಿದರು ತಮ್ಮ ಆಸಕ್ತಿ, ಶ್ರದ್ಧೆ, ಪ್ರಯೋಗಶೀಲತೆ ಮತ್ತು ಸಾಧನೆ ಇವುಗಳನ್ನ ಹೇಗೆ ತೋರಿದರು, ಆ ಹಾದಿಯಲ್ಲಿ ಹೇಗೆ ನಡೆದರು, ಅವರ ಸಿದ್ಧಿಯ ಸ್ವರೂಪ, ಪರಿಮಾಣ ಮತ್ತು ಔನ್ನತ್ಯ ಏನು- ಎಂಬುದನ್ನ ಅನಕೃ ನಮಗೆ ಮನದಟ್ಟು ಮಾಡಿಕೊಡುತ್ತಾರೆ.</p>
								<p>'ಸಂಧ್ಯಾರಾಗ'ದ ಕತೆಯನ್ನ ಪೂರ್ಣವಾಗಿ ನಿಮಗೆ ಹೇಳಿ ನಿಮಗೆ ರಸಾಭಾಸ ಮಾಡಿಸುವುದಿಲ್ಲ. ಆದರೆ ಇಷ್ಟು ಮಾತ್ರ ಹೇಳಿ ಪೂರ್ವಸಿದ್ಧತೆ ಮಾಡಿಕೊಳ್ಳಲು ನಿಮಗೆ ನಾನು ಅವಕಾಶಮಾಡಿಕೊಟ್ಟರೆ ತಪ್ಪಿಲ್ಲ.</p>
								<p>ಸುಮಾರು ಒಂದು ತಲೆಮಾರಿನ ಜೀವನವನ್ನ ಸಮಗ್ರವಾಗಿ ಚಿತ್ರಿಸಲು ಹೊರಟು ಕಂಡು, ಇದ್ದು, ಗೆದ್ದ ಕೃತಿ 'ಸಂಧ್ಯಾರಾಗ'. ಇಷ್ಟು ವಿಸ್ತಾರವಾದ ಕಾಲಾವಧಿಯ ಚಿತ್ರಪಟದ ಮೇಲೆ (ಕ್ಯಾನ್‍ವಾಸ್ ಮೇಲೆ) ತಮ್ಮ ಕುಂಚದಿಂದ ಚಿತ್ರಿಸಿದ ಕಾದಂಬರಿಯಾದರೂ, ಓದುಗರಿಗೆ ಆ ದೀರ್ಘತೆಯ ಅರಿವೇ ಆಗುವುದಿಲ್ಲ. ಘಟನೆಗಳು ನಾಗಾಲೋಟದಿಂದ ಸಾಗಿ ಓದುಗನನ್ನೂ, ಇಲ್ಲಿ ಪ್ರೇಕ್ಷಕನನ್ನೂ ತನ್ನ ಹಿಡಿತದಲ್ಲಿಟ್ಟುಕೊಂಡು ಮನಸೆಳೆಯುತ್ತವೆ.</p>
								<p>ಇಲ್ಲಿ ಬರುವ ಸಂಗೀತಗಾರ 'ಲಕ್ಷ್ಮಣ' ಉತ್ತಮ ಸಂಸ್ಕಾರವಂತ. ಅವನ ಬಾಳಿನಲ್ಲಿ ಏನೇನೋ ಮಥನ ನಡೆದುಹೋಗುತ್ತದೆ. ಆದರೆ ಅವನು ತನ್ನ ದುಃಖವನ್ನೆಲ್ಲ ಕಲೋಪಾಸನೆಯಲ್ಲೇ ಕರಗಿಸಿಟ್ಟುಕೊಂಡು ನಾದಬ್ರಹ್ಮ ಸಾಧನೆಗೆ ಅದು ಸಹಾಯಕವಾಗುವ ಹಾಗೆ ನೋಡಿಕೊಳ್ಳುತ್ತಾನೆ. ಆಗ ಅವನ ಜೀವನ ಏಕಮುಖವಾಗಿಬಿಡುತ್ತದೆ. ಅವನ ಸಾಮಥ್ರ್ಯಕ್ಕೆ ತಕ್ಕಫಲ ಸಿಗುತ್ತದೆ. ಕೊನೆಗೆ ಅವನ ಕಲಾ ತಪಸ್ಸು ಪರಿಪೂರ್ಣಗೊಳ್ಳುತ್ತದೆ.</p>
								<p>'ಸಂಧ್ಯಾರಾಗ' ಕಾದಂಬರಿಯನ್ನು ಓದಿ ಖುಷಿಪಡದ ಕನ್ನಡಿಗರಿಲ್ಲ; ಅದು ಬೆಳ್ಳಿತೆರೆಯಮೇಲೆ ಮೂಡಿ ಬಂದಾಗ ಮನೆಮಂದಿಯೆಲ್ಲ ನೋಡಿ ತಣಿಯದ, ಕಣ್ಣೀರಿಡದ ಕನ್ನಡಿಗರಿಲ್ಲ. ಕನ್ನಡ ಸಾಹಿತ್ಯದಲ್ಲಿ ಶಾಶ್ವತವಾಗಿ ಉಳಿಯುವ ಕೆಲವೇ ಕೆಲವು ಅಪೂರ್ವ ಕ್ಲಾಸಿಕ್ಸ್ ಎಂದು ಯಾವದು ಯಾವುದನ್ನ ಕರೆಯುತ್ತೇವೆಯೋ ಅವುಗಳಲ್ಲಿ ಒಂದು - ಈ 'ಸಂಧ್ಯಾರಾಗ!'</p>
								<p class="vertical-delimiter" />
							</section>
							<section class="level3 numbered" epub:type="chapter" role="doc-chapter" id="id-011">
								<h3 class="level3-title" epub:type="title">ಆಸೆ ಎಂಬ ಬಿಸಿಲುಗುದುರೆಗೇಕೆ ದಾಸನಾದೆ?</h3>
								<p class="verse">ಅಕೃತಸ್ಯ ಆಗಮೋ ನಾಸ್ತಿ,<br />ಕೃತೇ ನಾಶೋ ನ ವಿದ್ಯತೇ।<br />ಅಕಾಮಾದ್ ಏವ ಲೋಕೋಽಯಂ,<br />ತೃಷ್ಣೆ, ದಾಸೀ ಕೃತಸ್ ತ್ವಯಾ।।</p>
								<p class="quote-author"><em><strong>ಜಲ್ಹಣ, ಸುಭಾಷಿತ ಸೂಕ್ತಿಮುಕ್ತಾವಳಿ </strong></em></p>
								<p class="myquote">ಏನೂ ಮಾಡದೆ ಹಾಗೇ ಇರಲು ಬಾರದು ಏನೂ;<br />ಪಡಬೇಕು ಶ್ರಮ, ಎಂದೂ ತಾರದದು ನಷ್ಟವಷ್ಟೆ;<br />ಇಷ್ಟವಿರಲಿ ಬಿಡಲಿ, ಹೀಗೇಕೆ ಮತ್ತೆ, ಓ ಆಸೆ, ಏಕೆ,<br />ಜನರೆಲ್ಲರನು ಆಳಾಗಿ ಮಾಡಿಕೊಂಡೆ, ಎ¯ಗೆ ದುಷ್ಟೆ?</p>
								<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
							</section>
							<section class="level2 numbered" epub:type="chapter" role="doc-chapter" id="id-012">
								<h2 class="level2-title" epub:type="title">ಚಂದ್ರಶೇಖರ ಕಂಬಾರ - ಒಂದು ವಿವೇಚನೆ</h2>
								<p class="verse">ಮಳೆಯಾಗಿ ಬಿದ್ದವನೆ, ಸ್ವಾಮಿ,<br /> ಬೆಳೆಯಾಗಿ ಎದ್ದವನೆ,<br /> ಎಳಿ ನಗಿ ನಕ್ಕವನೆ, ಬೇಲಿ ಹೂವಿನೊಳಗೆ......</p>
								<p>-ಎಂದು ಪ್ರಾರಂಭವಾಗುವ ಚಂದ್ರಶೇಖರ ಕಂಬಾರರ ನಾಟಕ 'ಜೋಕುಮಾರ ಸ್ವಾಮಿ'ಗೆ ಮೇಳದವರ ನಗೆಯಾಟದ ಮಾತುಗಳೇ ನಾಂದಿಯಾಗುತ್ತದೆ. ಹಾಗೆ ನೋಡಿದರೆ, ನಗೆಯಾಟದ ಹಾಡು, ಕುಣಿತ, ವೇಷ, ಮಾತುಗಳ ಪ್ರಾರಂಭ ಪ್ರೇಕ್ಷಕರಿಗೆ ಎಷ್ಟು ಮೋಡಿ ಮಾಡಬಹುದು ಎಂಬುದು ನಾಟಕಕಾರ ಕಂಬಾರರಿಗೆ ಗೊತ್ತು. ಉದಾಹರಣೆಗೆ ಒಂದು ಮಕ್ಕಳ ನಾಟಕ 'ಅಲೀಬಾಬಾ ಮತ್ತು ನಲವತ್ತು ಕಳ್ಳ'ರನ್ನು ನೋಡಿ: ಅಲ್ಲಿ ಪ್ರಾರಂಭದಲ್ಲಿ, ಗಣೇಶನ ವೇಷಧಾರಿ ಒಂದು ಮಗು ರಂಗದ ಮೇಲೆ ಮೊದಲು ಓಡಿ ಬರುತ್ತದೆ. ಮೇಳದವರು ಕುಣಿಯುತ್ತಾ ಹಾಡುತ್ತಾ ಬರುತ್ತಾರೆ:</p>
								<p class="verse">ಶ್ರೀ ಗಜವದನಾ<br /> ಗಿರಿಜಾನಂದನ<br /> ಸ್ವೀಕರಿಸಯ್ಯಾ ಸಾವಿರ ನಮನ ।......<br /> ಭದ್ರಾಕೃತಿಯವನೆ<br /> ಜೋಕಿಲಿ ಕುಳಿತವನೆ<br /> ಜೋಕೆ ತಪ್ಪದ ಮಾತು ದಯಪಾಲಿಸಣ್ಣ ।<br /> ಕಲಿಸಿದ ಗುರುವರ್ಯ<br /> ಭೂಸನೂರು ಮಠದಯ್ಯ<br /> ಸಾವಳಿಗಿ ಶಿವನಿಂಗ<br /> ಘೊಡಗೇರಿ ಗಜನಿಂಗ ।<br /> ಇಂತಿಂಥಾ ಸಂತರ ಮಾತಾಗಿ ಬಂದವನೆ<br /> ತಪ್ಪಿದ ಪದ ಒಪ್ಪಿ ಅಪ್ಪಿಕೊಂಬಂಥವನೆ ।<br /> ಮತಿವಂತ ಮಂದೀಯ ವಿದ್ಯೆಗೆ ಅಧಿಕಾರಿ<br /> ಅಹಂಕಾರ ಪಡುವಂಥ ಹುಂಬರ ಕಡುವೈರಿ ।<br /> ಸ್ವೀಕರಿಸಯ್ಯ ಸಾವಿರ ನಮನ ।।</p>
								<p>ನೋಡಿ, ಎಷ್ಟು ಚೆನ್ನಾಗಿ ಗಣಪತಿಯನ್ನ ಬಣ್ಣಿಸಿದ್ದಾರೆ, ಮಕ್ಕಳಿಗೂ ಅರ್ಥವಾಗುವ ಹಾಗೆ. ಈಗ ಬಲು ದೊಡ್ಡ ಪದವಿಗೆ ಏರಿ, ಸಹಸ್ರಾರು ವಿದ್ಯಾರ್ಥಿಗಳ ಪ್ರಾಚಾರ್ಯ, ಕುಲಪತಿ- ಹೀಗೆ ಏನೇನೋ ಆಗಿರಬಹುದು, ಆದರೂ ಚಿಕ್ಕಂದಿನಲ್ಲಿ ಅ ಆ ಇ ಈ ಕಲಿಸಿದ, ಮುಂದಿನ ಎಲ್ಲಕ್ಕೂ ಬುನಾದಿ ಹಾಕಿದ ಆ ಪ್ರಾಥಮಿಕ ಶಾಲೆಯ ಮಾಸ್ತರುಗಳನ್ನು ಕವಿ, ನಾಟಕಕಾರ ಮರೆಯುವುದಿಲ್ಲ, ಆ ಗುರುಗಳ, ಸಂತರ ಮಾತೇ ನೀನಪ್ಪ - ಎಂದು, ವಿನಯಪೂರ್ವಕವಾಗಿ ನೆನೆಯುತ್ತಾರೆ, ಕಂಬಾರರು. ವಿನಯ ಕಂಬಾರರ ಹುಟ್ಟುಗುಣ. ಇರಲಿ, ಮಾತು ಎಲ್ಲಿ ಎಲ್ಲಿಗೋ ಹೋಯಿತು.</p>
								<p>'ಅಲಿಬಾಬಾ' ನಾಟಕದಲ್ಲಿ ಗಣೇಶನನ್ನ ಅದು ಹೇಗೆ ತಂದರು, ಏನು ಸಂಬಂಧ?- ಎಂದು ನೀವು ಆಶ್ಚರ್ಯ ಪಡಬಹುದು. ಅದಕ್ಕೆ ಉತ್ತರವನ್ನೂ ಕಂಬಾರರೇ ಕೊಟ್ಟುಬಿಟ್ಟಿದ್ದಾರೆ. ಮೇಳದವರ ಹಾಡು, ಕುಣಿತವಾದ ಮೇಲೆ, ಸೂತ್ರಧಾರ ಪ್ರವೇಶಿಸಿ, ಸಭಿಕರನ್ನ ಉದ್ದೇಶಿಸಿ ಹೇಳುತ್ತಾನೆ:</p>
								<p>''ಬಾಲಕ ಬಾಲಕಿಯರೇ, ಮತ್ತು ಪಾಲಕರೇ, ನಾವು ಓದೋ ಮಕ್ಕಳು ನಾಟಕ ಆಡತೀವಿ. ನಾಟಕದ ಹೆಸರು ''ಅಲಿಬಾಬಾ ಮತ್ತು ನಲವತ್ತು ಕಳ್ಳರು'' ಅಂತ. ನಾಟಕದ ಪ್ರಾರಂಭದಲ್ಲಿ ಗಣೇಶನ ಪೂಜೆ ಮಾಡಬೇಕು. ಇದೇನಪ್ಪಾ, ''ಅಲ್ಲಾನ ಊರಲ್ಲಿ ಕಲ್ಲಯ್ಯಂದು ಏನು?'' ಅಂದಂತೆ, ಮುಸ್ಲಿಮರ ಕಥೇಲಿ ಗಣೇಶನ ಪೂಜೆ ಯಾಕೆ ಅಂತ ಗಲಾಟೆ ಮಾಡಬೇಡಿ. ನಿಮ್ಮ ಗಲಾಟೆ ಎಂಬ ವಿಘ್ನ ದೂರ ಮಾಡೋದಕ್ಕೇ ನಾವು ಗಣೇಶನ ಪೂಜೆ ಮಾಡ್ತಾ ಇರೋದು.</p>
								<p>''ಇದು ಹೇಳಿ ಕೇಳಿ ಕಳ್ಳರ ಕಥೆ. ಗಣೇಶ ಶಿಷ್ಟ-ಪಾಲಕ, ದುಷ್ಟ-ಶಿಕ್ಷಕ. ಅಂದರೆ, ಶಿಷ್ಟರಿಗೆ ಪಾಲಕ ಅಂದರೆ, ಪೇರೆಂಟ್ ಥರ, ದುಷ್ಟರಿಗೆ ಶಿಕ್ಷಕ ಅಂದರೆ ಟೀಚರ್ ಥರ, ಟೀಚರೋಪಾದಿಯಲ್ಲೂ ಇರತಕ್ಕವನು. ಅದಕ್ಕೇ ಪ್ರಾರಂಭದಲ್ಲಿ ಅವನ ಪೂಜೆ ಮಾಡಿ, ನಾಟಕ ಸುರು ಮಾಡ್ತೀವಿ''- ಎನ್ನುತ್ತಾನೆ.</p>
								<p>ನಾನೂನು, ಅದೇ ರೀತಿ, ಗಣೇಶನ ಮಾತು ಮೊದಲು ಹೇಳಿಯೇ, ಮುಂದೆ ಮಾತನಾಡುತ್ತೇನೆ.</p>
								<p>ಈಗ <em>'ಜೋಕುಮಾರಸ್ವಾಮಿ'</em> ನಾಟಕದ ಕಡೆಗೆ ಬರೋಣ. ೧೯೭೫ ರ ಭಾರತೀಯ ಭಾಷೆಯ ಅತ್ಯುತ್ತಮ ನಾಟಕ ಎಂದು 'ಕಮಲಾದೇವಿ ಚಟ್ಟೋಪಾಧ್ಯಾಯ' ಬಹುಮಾನ, ಇನ್ನೂ ಅನೇಕ ಪ್ರಶಸ್ತಿಗಳನ್ನ ಪಡೆದ ನಾಟಕ ಇದು. ವರ್ಧಮಾನ ಪ್ರಶಸ್ತಿ ಪಡೆದ <em>'ಜೈಸಿದನಾಯ್ಕ'</em> ಆಮೇಲೆ ಬಂತು. ಇರಲಿ.</p>
								<p>ನಾಟಕದ ನೆಲಗಟ್ಟು ಏನು? ಕಂಬಾರರ ಮೊದಲ ನಾಟಕ <em>'ಋಷ್ಯಶೃಂಗ'</em>. ಅದರಲ್ಲಿನ ಹಾಗೇನೇ <em>'ಜೋಕುಮಾರಸ್ವಾಮಿ'</em> ಯಲ್ಲೂ ಜಾನಪದದ ಸಾರ, ಆಕಾರ, ನೇರ ವಿಚಾರ ಹೇಳೋ ವ್ಯಾಪಾರ- ಎಲ್ಲಾ ಇದೆ. ಹಾಗೆ ನೋಡಿದರೆ, ಜಗತ್ತಿನ ಎಲ್ಲಾ ಜಾನಪದದ ಫೋಕ್‍ಲೋರ್‍ನ ಕಾವ್ಯಗಳ ಒಳ ತಿರುಳು ಏನು? ಒಳ್ಳೆಯದು ಮತ್ತು ಕೆಟ್ಟದರ ಸಂಘರ್ಷ. ಶಕ್ತಿ ಮತ್ತು ಪ್ರತಿಶಕ್ತಿಗಳ ಸಮರ. ಮೊದ ಮೊದಲು ಕೆಟ್ಟದ್ದೇ ಗೆದ್ದಿತೇನೋ ಎಂದು ಭಾಸವಾದರೂ, ಕೊನೆಗೆ ಗೆಲ್ಲುವುದು ಯಾವುದು? ಸಾಮಾಜಿಕವಾಗಿ, ಎಲ್ಲರೂ ಯಾವುದನ್ನ ಒಳ್ಳೆಯದು ಎಂದು ಒಪ್ಪಿಕೊಂಡಿದ್ದಾರೋ, ಅದೇ! ಇಲ್ಲೂ ಆಗುವುದು ಅದೇನೇ.</p>
								<p><sup><a epub:type="noteref" href="999-aside.xhtml#id-001.107">*</a></sup> ಬೆಳಗಾವಿ ಜಿಲ್ಲೆಯ ಘೊಡಗೇರಿಯಲ್ಲಿ, ಬಸವಣ್ಣೆಪ್ಪ ರಾಮಪ್ಪ ಕಂಬಾರ ಮತ್ತು ಚೆನ್ನವ್ವ ಅವರ ಮಗನಾಗಿ ಜನಿಸಿದ ಚಂದ್ರಶೇಖರ ಕಂಬಾರರಿಗೆ ಜಾನಪದ, ಅದರಲ್ಲೂ ಉತ್ತರ ಕರ್ನಾಟಕ ಭಾಗದ ಜಾನಪದವೇ ಉಸಿರು, ಜೀವ. ಉತ್ತರ ಕರ್ನಾಟಕದ ಜಾನಪದ ರಂಗಭೂಮಿ ಇವರ ಸಂಶೋಧನಾ ಕ್ಷೇತ್ರ. 'ಜಾನಪದ ವಿಶ್ವಕೋಶ'ದಂಥ ಬೃಹದ್ ಗ್ರಂಥ ಸಂಪುಟವನ್ನು ಕನ್ನಡದಲ್ಲಿ ಹೊರತಂದ ಕೀರ್ತಿ ಇವರದು. 'ನಾರ್ಸಿಸಸ್' ಮತ್ತು 'ಬೆಂಬತ್ತಿದ ಕಣ್ಣು' ಸಹ ಹೆಸರು ಮಾಡಿದ ಇವರ ನಾಟಕಗಳು.</p>
								<p>ಕಾವ್ಯ ಪ್ರಕಾರದಲ್ಲಿ ಕಂಬಾರರ 'ಹೇಳತೇನ ಕೇಳ', 'ಮುಗುಳು', 'ತಕರಾರಿ ನವರು' ಎಲ್ಲರ ಕಣ್ಣ ಸೆಳೆದವು. ಮೊದಲ ಕಾದಂಬರಿ 'ಕರಿಮಾಯಿ'. ಆಮೇಲೆ ಬಂತು, 'ಸಿಂಗಾರವ್ವ ಮತ್ತು ಅರಮನೆ'. ಮೊದಲ ಕಾದಂಬರಿಯಲ್ಲಿ ಕಾಣುವ ಬೀಸು, ಘಟನೆಗಳು ಒಡಮೂಡಿಸುವ ಕಲೆ 'ಸಿಂಗಾರವ್ವ'ನಲ್ಲೂ ಕಾಣುತ್ತೇವೆ. ಪಾತ್ರಗಳನ್ನು ಪರಿಣಾಮಕಾರಿಯಾಗಿ ಹುಟ್ಟಿಸಿ ಬೆಳಸುವ, ಓದುಗನ ಮೇಲೆ ಪ್ರಭಾವ ಬೀರುವ ರಸಪೋಷಣೆಯನ್ನು ಇಲ್ಲೂ ಕಾಣುತ್ತೇವೆ. ಅನುಭವವನ್ನು ಅದರ ಎಲ್ಲಾ ಆಳ- ಮಗ್ಗುಲುಗಳಲ್ಲಿ ನೋಡಿ ಬೆಲೆ ಕಟ್ಟುವುದು ಒಂದು ಅಸಮಾನ್ಯ ಕಲೆ. ಕಂಬಾರರು ತಮ್ಮ ಕಾದಂಬರಿಗಳಲ್ಲಿ ಇದನ್ನು ಸಾಧಿಸಿದ್ದಾರೆ.</p>
								<p>ಹಳೆಯ ಮೌಲ್ಯಗಳನ್ನ ಒತ್ತರಿಸಿಕೊಂಡು ಹೊಸ ಮೌಲ್ಯಗಳು ಹೇಗೆ ಹುಟ್ಟಿಯಾವು ಎಂಬುದನ್ನ, ಹೊಸನೀರು ಹಳೆಯ ನೀರನ್ನು ಹೇಗೆ ಕೊಚ್ಚಿಕೊಂಡು ಹೋಗಬಲ್ಲದು ಎಂದು, ಕಂಬಾರರು ವಿವೇಚಿಸುತ್ತಾರೆ. ಅವರ ನಾಟಕಗಳಲ್ಲಿ, ಕಾದಂಬರಿಗಳಲ್ಲಿ, ಕಾವ್ಯದಲ್ಲಿ ಹೊಸತು- ಹಳತುಗಳ ಮಿಶ್ರಣ ರಸಮಿಶ್ರಣವಾಗಿ ಅಚ್ಚಳಿಯದ ಪರಿಣಾಮ ಓದುಗರ ಮೇಲೆ ಬೀರುತ್ತದೆ.</p>
								<p>ಇದೇನೆ ಚಂದ್ರಶೇಖರ ಕಂಬಾರರು ಕೇಳುಗರ ಮೇಲೆ, ಓದುಗರ ಮೇಲೆ, ನೋಡುಗರ ಮೇಲೆ ಹಾಕುವ ಮೋಡಿ!</p>
							</section>
							<section class="level3 numbered" epub:type="chapter" role="doc-chapter" id="id-012">
								<h3 class="level3-title" epub:type="title">ನಮ್ಮ ನಡುವಿನ ರಾಕ್ಷಸರು </h3>
								<p class="verse">ಸಾಕ್ಷರ ವಿಪರೀತಶ್ ಚೇತ್ ರಾಕ್ಷಸಾ ಏವ ಕೇವಲಂ।<br />ಸರಸೋ ವಿಪರೀತಶ್ ಚೇತ್ ಸರಸತ್ವಂ ನ ಮುಂಚತಿ।।</p>
								<p class="myquote"><strong><em>-ಸುಭಾಷಿತ ರತ್ನಭಾಂಡಾಗಾರ ೧೫೮:೨೦೯</em></strong></p>
								<p class="myquote">ಓದಿಬರೆದವರವರು, ಬುದ್ಧಿಜೀವಿಗಳು<em>ಸಾಕ್ಷರ</em>ರು;<br />ತಿರುಗುಮುರುಗಾಯಿತೋ ಅವರೇ<em>ರಾಕ್ಷಸ</em>ರು, ಕೂಡ.<br />ಹಾಗಲ್ಲ, ಬದಲಾಗುವುದಿಲ್ಲ<em>ಸರಸ</em>ಜನ ಸಾತ್ವಿಕರು<br />ಹಿಂದುಮುಂದಾದರೂ ಒಂದೇ ಎಂದೆಂದೂ, ನೋಡ!</p>
								<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
							</section>
							<section class="level2 numbered" epub:type="chapter" role="doc-chapter" id="id-013">
								<h2 class="level2-title" epub:type="title">ಬನ್ನಂಜೆಯವರ ಸಾಹಿತ್ಯ ಸಾಧನೆ</h2>
								<p>ಕನ್ನಡ ಮತ್ತು ಸಂಸ್ಕೃತಗಳಲ್ಲಿ ಪ್ರಖ್ಯಾತ ವಿದ್ವಾಂಸರೂ, ಎರಡೂ ಭಾಷೆಗಳಲ್ಲಿ ಸಾಹಿತ್ಯ, ಇತಿಹಾಸ, ತತ್ತ್ವಶಾಸ್ತ, ವಿಮರ್ಶೆ ಮುಂತಾದ ಹಲವು ಪ್ರಕಾರಗಳಲ್ಲಿ ಅಧ್ಯಯನ, ಅಧ್ಯಾಪನ, ಚಿಂತನೆ, ಸಂಶೋಧನೆ, ಕಾವ್ಯಸೃಜನ, ಗ್ರಂಥರಚನೆ, ಪ್ರವಚನ -ಹೀಗೆ ಹಲವು ಬಗೆಗಳಲ್ಲಿ ನಿಸ್ಸೀಮರೆನಿಸಿ, ರಾಜ್ಯದಲ್ಲಿ ರಾಷ್ಟ್ರಮಟ್ಟದಲ್ಲಿ ಹಾಗೂ ಅಂತರ್‍ರಾಷ್ಟ್ರೀಯ ಸ್ತರಗಳಲ್ಲಿ ಪುರಸ್ಕೃತರೂ, ತಮ್ಮ ಬಹುಮುಖ ವಿದ್ವತ್ ಪ್ರತಿಭೆ ಯಿಂದ ಕನ್ನಡನಾಡಿಗೂ ಭಾರತಕ್ಕೂ ಹೆಮ್ಮೆ ತಂದ ಶ್ರೀ ಬನ್ನಂಜೆ ಗೋವಿಂದಾ ಚಾರ್ಯರು ಅಮೆರಿಕಾ ಪ್ರವಾಸವನ್ನೂ ಮಾಡಿಬಂದರು.<sup><a epub:type="noteref" href="999-aside.xhtml#id-001.108">೧</a></sup></p>
								<p>ಮನಮೋಹಕ ಮಾತಾಳಿ ಶ್ರೀ ಬನ್ನಂಜೆಯವರ ವಿದ್ವತ್ಪೂರ್ಣ ಪ್ರವಚನಗಳನ್ನು ಕೇಳುವುದೇ ಒಂದು ಸೌಭಾಗ್ಯ. ನಿರರ್ಗಳವಾಗಿ ಹರಿಯುವ ಶ್ರೀ ಬನ್ನಂಜೆಯವರ ಮಾತಿನ ಮೋಡಿ ಎಂತಹುದೆಂದರೆ, ಎಂತೆಂಥ ಕಗ್ಗಂಟೆನಿಸಿದ ಕ್ಲಿಷ್ಟ ವಿಷಯಗಳನ್ನೂ ಬೆಣ್ಣೆಯಾಗಿಸಿ, ಸಾಹಿತ್ಯ ಮತ್ತು ಆಧ್ಯಾತ್ಮ, ಭಕ್ತಿ ಮತ್ತು ಜ್ಞಾನಗಳನ್ನು ಸಮನ್ವಯಿಸಿ, ಹೃದಯಂಗಮವಾಗಿಸಿ, ಭಿನ್ನರುಚಿಯ ಪಂಡಿತರಿಗೂ ಪಾಮರರಿಗೂ ಅದೊಂದು ರಸದೌತಣದ ಸಮಾರಾಧನೆಯಾಗಿಸಿ ಬಿಡುತ್ತದೆ! ಭಾರತಕ್ಕೆ ಹೋದಾಗ ನಾವು ಅವರ ಭಾಷಣ ಕೇಳಿ ತಲೆದೂಗಿದ್ದುಂಟು, ಅಲ್ಲಿಂದ ತಂದ ಧ್ವನಿಮುದ್ರಿಕೆಗಳನ್ನು ಮತ್ತೆ ಮತ್ತೆ ಕೇಳಿ ಸಂತೋಷಿಸಿದ್ದುಂಟು; ಈಗ ನೇರವಾಗಿ ಅವರ ಸಮಕ್ಷಮವೇ ಕುಳಿತು ಆ ವಾಗ್‍ಝರಿಯನ್ನು ಆಲಿಸುವ, ಅದರ ಸೊಗಸನ್ನು ಅನುಭವಿಸುವ ಸದವಕಾಶ ಅಮೆರಿಕಾದ ಕನ್ನಡಿಗರಿಗೆ ಕೈಗೆಟಕುವ ಸಾಧ್ಯತೆ ಬಂದೊದಗಿದೆ; ಶ್ರೀ ಬನ್ನಂಜೆಯವರು ಇತ್ತ ಬಂದಿದ್ದಾರೆ!</p>
								<p>ಅರವತ್ತೈದು ವರ್ಷ ವಯಸ್ಸಿನ ಜ್ಞಾನವೃದ್ಧರು, ನಮ್ಮ ಶ್ರೀ ಬನ್ನಂಜೆಯವರು! ವೇದ ಮತ್ತು ವೇದಾಂಗಗಳ ಬಗ್ಗೆ ಅವರ ತಾದಾತ್ಮ್ಯತೆಯ ಕುರುಹೋ ಎಂಬಂತೆ ಉಡುಪಿಯಲ್ಲಿ ಅವರ ಮನೆಯ ಹೆಸರು 'ಈಶಾವಾಸ್ಯ'! ಮೊದಲು ತರ್ಕಕೇಸರಿ ಪಡುಮುನ್ನೂರು ನಾರಾಯಣ ಆಚಾರ್ಯರಲ್ಲಿ ಶಿಷ್ಯವೃತ್ತಿ; ಆಮೇಲೆ, ಪಳಿಮಾರು ಭಂಡಾರಕೇರಿ ಮಠದ ಶ್ರೀ ವಿದ್ಯಾಮಾನ್ಯ ತೀರ್ಥರ ಬಳಿ, ಪೇಜಾವರ ಮಠದ ಶ್ರೀ ವಿಶ್ವೇಶ ತೀರ್ಥರ ಅಡಿ ಹತ್ತು ವರ್ಷ ಕಾಲ ವೇದ, ವೇದಾಂಗಗಳು, ಮಹಾಭಾರತ, ಪುರಾಣಗಳಲ್ಲಿ ವ್ಯಾಸಂಗ. ದ್ವೈತಮತ ಪ್ರವರ್ತಕ ಆಚಾರ್ಯ ಶ್ರೀ ಮಧ್ವರ ತತ್ತ್ವವಾದ ದಲ್ಲಿ ವಿಶೇಷ ಅಧ್ಯಯನ, ಪರಿಣತಿ.</p>
								<p>ಶ್ರೀ ಬನ್ನಂಜೆ ಗೋವಿಂದಾಚಾರ್ಯರ ಮಹತ್ವದ ಗ್ರಂಥಸಂಪಾದನೆಯೆಂದರೆ, ಒಟ್ಟು ಸುಮಾರು ಎರಡು ಸಾವಿರ ಪುಟಗಳ, ಐದು ಸಂಪುಟಗಳಲ್ಲಿ ಆಚಾರ್ಯ ಶ್ರೀ ಮಧ್ವರ ಸಂಪೂರ್ಣ ಕೃತಿಸಮುಚ್ಚಯ. ಈವರೆಗೆ ಅಪ್ರಕಟಿತವಾಗಿದ್ದ (ಉದಾರಣೆಗೆ, ತಿಥಿ ನಿರ್ಣಯ ಮತ್ತು ನ್ಯಾಸ ಪದ್ಧತಿ), ಪ್ರಕಟಿತವಾಗಿದ್ದರೂ ಶುದ್ಧಪಾಠ ವ್ಯಾಖ್ಯಾನ ವಿವರಣೆಗೆ ಹಾತೊರೆಯುತ್ತಿದ್ದ ಶ್ರೀ ಮಧ್ವಾಚಾರ್ಯರ ಎಲ್ಲ ರಚನೆಗಳ ಅಧಿಕೃತ ಪಾಠ, ಅಡಿಟಿಪ್ಪಣಿ, ವೃತ್ತಿ, ಕಾರಿಕೆ, ವ್ಯಾಖ್ಯೆಗಳೊಂದಿಗೆ ಈ ಮೇರು ಕೃತಿಶ್ರೇಣಿಯನ್ನು ಪ್ರಕಟಿಸಿದ ಸಾಹಸಿಗಳು, ಶ್ರೀ ಬನ್ನಂಜೆಯವರು!</p>
								<p>ಉಭಯಭಾಷೆಗಳಲ್ಲಿ ಪ್ರಭುತ್ವವುಳ್ಳ ಶ್ರೀ ಬನ್ನಂಜೆಯವರು ಕನ್ನಡಿಸಿದ ಸಂಸ್ಕೃತ ಗ್ರಂಥಗಳು -ಬಾಣಭಟ್ಟನ ಕಾದಂಬರಿ, ಕಾಳಿದಾಸನ ಅಭಿಜ್ಞಾನ ಶಾಕುಂತಲ, ಶೂದ್ರಕನ ಮೃಚ್ಛಕಟಿಕಾ, ಭವಭೂತಿಯ ಉತ್ತರರಾಮಚರಿತಗಳು ಜನಪ್ರಿಯವಾಗಿವೆ. ಶ್ರೀ ಮಧ್ವಾಚಾರ್ಯರ ತಂತ್ರಸಾರ ಸಂಗ್ರಹ, ರಾಮಾಯಣ, ಕೃಷ್ಣಾಮೃತ ಮಹಾರ್ಣವ ಮೊದಲಾದವನ್ನೂ, ಶ್ರೀ ನಾರಾಯಣ ಪಂಡಿತರ ಸಂಗ್ರಹರಾಮಾಯಣ, ಪ್ರಮೇಯ ನವಮಲ್ಲಿಕಾ ಮುಂತಾದವುಗಳನ್ನೂ, ಕೇನ, ಈಶಾವಾಸ್ಯ ಮುಂತಾದ ಹಲವು ಪ್ರಮುಖ ಉಪನಿಷತ್‍ಗಳನ್ನೂ ಕನ್ನಡಿಸಿದ್ದಾರೆ. ಮೂವತ್ತಕ್ಕೂ ಹೆಚ್ಚು ಕೃತಿಗಳು ಹೊರಬಂದಿವೆ; ಇವರ ಸುಮಾರು ಎಂಟುನೂರಕ್ಕೂ ಹೆಚ್ಚು ಸಂಶೋಧನಾತ್ಮಕ ಲೇಖನಗಳು ಪ್ರಕಟಿತವಾಗಿವೆ. ಈ ಪ್ರಕಾಂಡ ಪಂಡಿತರನ್ನು ಗುರುವಾಗಿ ಅರಸಿಕೊಂಡು ಬಂದ ಭಾರತದ ಮತ್ತು ವಿದೇಶಗಳ ಶಿಷ್ಯರ ಪಟ್ಟಿ (ಅಮೆರಿಕಾದ ಎಡ್ವಿನ್ ಗೆರೋವ್ ಮತ್ತು ಈಗ ಜರ್ಮನಿಯಲ್ಲಿ ಕನ್ನಡ ಪಾಠ ಹೇಳಿಕೊಡುತ್ತಿರುವ, ನೆದರ್‍ಲ್ಯಾಂಡ್‍ನ ರಾಬರ್ಟ್ ಜೆ಼ೈಡೆನ್ಬೋಸ್ ಇದರಲ್ಲಿ ಸೇರಿ, ಪಟ್ಟಿ) ಬಲು ದೊಡ್ಡದು.</p>
								<p>'ಜಡಭರತ'ರ <em>'ಸತ್ತವರ ನೆರಳು'</em> ನಾಟಕದಲ್ಲಿ ಬರುವ ಸಂಸ್ಕೃತ-ಸಂಭಾಷಣೆಯ ಭಾಗವನ್ನು ಬರೆದವರು, ಸಂಸ್ಕೃತದಲ್ಲಿ ನಿರರ್ಗಳವಾಗಿ ಮಾತನಾಡಬಲ್ಲ ಶ್ರೀ ಬನ್ನಂಜೆಯವರು. ಶ್ರೀ ಜಿ.ವಿ. ಅಯ್ಯರ್ ಅವರು ಶ್ರೀ ಶಂಕರಾಚಾರ್ಯ, ಶ್ರೀ ಮಧ್ವಾಚಾರ್ಯ ಮುಂತಾದ ಅಪೂರ್ವ ಚಲನಚಿತ್ರಗಳನ್ನು ದಿಗ್ದರ್ಶಿಸಿದಾಗ ಅದರಲ್ಲಿನ ಸಂಸ್ಕೃತ ಸಂಭಾಷಣೆಯ ಪೂರ್ಣಹೊಣೆ ಹೊತ್ತವರು ಶ್ರೀ ಬನ್ನಂಜೆಯವರೇ.</p>
								<p>ಶ್ರೀ ಬನ್ನಂಜೆಯವರನ್ನು ಹುಡುಕಿಕೊಂಡು ಬಂದು ಅವರನ್ನು ಅಲಂಕರಿಸಿದ ಪ್ರಶಸ್ತಿಗಳೂ ಅಪಾರ: ಪಂಡಿತರತ್ನ, ಪಂಡಿತ ಶಿರೋಮಣಿ, ವಿದ್ಯಾವಾಚಸ್ಪತಿ, ವಿದ್ಯಾರತ್ನಾಕರ, ಪ್ರತಿಭಾಂಬುಧಿ, ಶಾಸ್ತ್ರ ಸವ್ಯಸಾಚಿ, ಸಾಹಿತ್ಯ ಸಾರ್ವಭೌಮ, ಸಂಶೋಧನ ವಿಚಕ್ಷಣ-ರೆನಿಸಿ ಪುರಸ್ಕೃತರಾಗಿ, ಭಾರತದ ಹಲವೆಡೆ ಕನ್ನಡ ಮತ್ತು ಸಂಸ್ಕೃತ ಸಾಹಿತ್ಯಗೋಷ್ಠಿಗಳ, ಪರಿಷತ್ತುಗಳ, ಸಮಾವೇಶಗಳ ಅಧಕ್ಷತೆ ವಹಿಸಿದ ಇವರು ಕರ್ನಾಟಕ ರಾಜ್ಯ ಮತ್ತು ಭಾರತ ರಾಷ್ಟ್ರದ ಸನ್ಮಾನಿತರು. ೧೯೭೯ರಲ್ಲಿ ಅಮೆರಿಕಾದ ನ್ಯೂಜೆರ್ಸಿ ಪ್ರದೇಶದ ಪ್ರಿನ್ಸ್‍ಟನ್‍ನಲ್ಲಿ ಜರುಗಿದ ಜಾಗತಿಕ ಧರ್ಮ ಮತ್ತು ಶಾಂತಿ ಸಮ್ಮೇಳನದಲ್ಲಿ ಭಾರತವನ್ನು ಪ್ರತಿನಿಧಿಸಿದವರು. ಇಪ್ಪತ್ತೆರಡು ವರುಷಗಳ ತರುವಾಯ ಇತ್ತ ಮತ್ತೆ ಬರುತ್ತಿದ್ದಾರೆ, ನಮ್ಮ ಶ್ರೀ ಬನ್ನಂಜೆಯವರು.</p>
								<p class="vertical-delimiter" />
							</section>
							<section class="level3 numbered" epub:type="chapter" role="doc-chapter" id="id-013">
								<h3 class="level3-title" epub:type="title">ತನ್ನಿ  ಚೀನದ ಹೂವ ನೆಲದೊಳಗಣ ಬಳ್ಳಿಯಿಂದ ಕಿತ್ತು </h3>
								<p class="verse">ಸುವರ್ಣಪುಷ್ಪಾಂ ಪೃಥಿವೀಂ ಚಿನ್ವನ್ತಿ ಪುರುಷಾಸ್ ತ್ರಯಃ।<br />ಶೂರಶ್ ಚ, ಕೃತವಿದ್ಯಶ್ ಚ, ಯಶ್ ಚ ಜಾನಾತಿ ಸೇವಿತುಮ್।।</p>
								<p class="quote-author"><em>-ಮಹಾಭಾರತ, ಉದ್ಯೋಗ ಪರ್ವ ೭೫:೭೪</em></p>
								<p class="myquote">ನೆಲ ಬಗೆದು, ಅಡಗಿಹ ಆಳದ ಬೆಡಗಿನ ಬಳ್ಳಿಯಿಂದ<br />ಹೊರತೆಗೆಯಲಾದೀತೆ ಆಯ್ದು ಚಿನ್ನದ ಹೂವ ಬಿಡಿಸಿ?<br />ಹೌದು, ಮೂವರು ಮಾತ್ರ ಮಾಡಬಲ್ಲರೀ ಸಾಹಸವ-<br />ಶೂರ, ಕಡು ಜಾಣ, ಸೇವೆಯಲಿ ನುರಿತ ಶ್ರಮಿಕ ಸರಸಿ.</p>
								<p class="quote-author"><strong><em>-ಶಿಕಾರಿಪುರ ಹರಿಹರೇಶ್ವರ</em></strong></p>
							</strong>
						</strong>
					</body>
					</html>
